<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>katyne-8</title>
		<link href="../Styles/katyne_idstyles.css" rel="stylesheet" type="text/css"/>
	</head>
	<body id="katyne" xml:lang="cs-CZ">
		<div>
			<p id="toc_marker-6" class="MLP-uroven2-kapitola para-style-override-1">VI</p>
			<p class="MLP-text-bez1radku para-style-override-4">Na pondělí 30.&#160;června měl Vlk do smrti vzpomínat. Od studentských let, kdy se doslova pročetl městskou knihovnou a&#160;vystál důlek na bidýlku divadla, opovrhoval příběhy, kde se v&#160;poslední kapitole či dějství všechno vyřeší a&#160;všichni šťastně vezmou. Teď bylo souzeno právě jemu, aby v&#160;jednom dni korunoval své dílo a&#160;život. Čekal ho nadlidský výkon a&#160;on se ho odvážil jen proto, že si věřil a&#160;spoléhal na své blízké. Jak byl teď vděčný za roky učitelování, kdy se naučil navázat s&#160;každým člověkem rychlý kontakt a&#160;získat jeho důvěru. A&#160;blahopřál si k&#160;rozhodnutí zůstat navždy po </p>
			<p class="MLP-uroven3-nadpis para-style-override-1">50</p>
			<p class="MLP-text-bez1radku para-style-override-4">Markétině boku, čímž si trvale zajistil její nepostradatelnou podporu v&#160;životních krizích. Když jí teď polibkem děkoval za snídani&#160;– připravila mu ‚pracovní‘, tedy opulentní verzi, corn flakes s&#160;mlékem, dvě pětiminutová vejce, topinky s&#160;jamem a&#160;silný anglický smoked tea&#160;–, věděl, že si s&#160;ní nemusí dělat hlavu.</p>
			<p class="MLP-text para-style-override-4">–&#160;V&#160;osmnáct nula nula! řekl jí jen,&#160;– buď přesná, přijdou kvůli nám!!&#160;–</p>
			<p class="MLP-text para-style-override-4">–&#160;Spolehni se, Bedy, kývla prostě a&#160;poplivala ho pro štěstí.</p>
			<p class="MLP-text para-style-override-4">Dík, říkal jí v&#160;duchu, scházeje po schodech; byla to zas jeho stará Markéta a&#160;on litoval, že mu vrozená zdrženlivost nedovoluje říct jí to přímo. Tím spíš chtěl zařídit všecko tak, aby byla šťastná.</p>
			<p class="MLP-text para-style-override-4">Věda, že dnes jde o&#160;vteřiny, čekal plešatý Karlík se smeknutou čepicí u&#160;otevřených zadních dveří vozu. Člověk se nepřestane učit, napadlo Vlka; zastyděl se, kolikrát Karlíka nepříznivě hodnotil, takže v&#160;oboru platil za primitiva, který je s&#160;to nejvýš lynčovat. A&#160;zatím ho ten dobrák neopustil ani v&#160;dobách, kdy se mohl udělat pro sebe. Když později vypukla v&#160;branži recese a&#160;existenční boj, byl by měl právě Karlík šanci: byl poslední, kdo na něho něco věděl. Místo toho stárnul po jeho boku. Pocítil k&#160;němu&#160;– nejsem dneska sentimentální? a&#160;co! dneska smím!&#160;– vděčnost. Ale nahlas řekl jen</p>
			<p class="MLP-text para-style-override-4">–&#160;Krajáč! Fofrem!</p>
			<p class="MLP-text para-style-override-4">–&#160;Rozkaz, šéfe! řekl Karlík a&#160;zapnul sirénu, pro niž se sousedstvo domnívalo, že jsou od dopravky. Malé sídliště, nejperfektnější ve městě, protože je stavěli nejkvalifikovanější trestanci, bylo však obydleno vesměs pracovníky tajných rezortů, takže to nikdo nezkoumal.</p>
			<p class="MLP-text para-style-override-4">‚Krajáč‘ neboli krajský soud navštěvoval Vlk, jenom když si šel pro ‚popravenku‘, jak nazval kdysi Šimsa písemné příkazy, na které pak ve věznicích fasovali zákazníky. Dnes tam jel v&#160;banální záležitosti: pro duplikát oddacího listu ztraceného nejspíš při stěhování.</p>
			<p class="MLP-text para-style-override-4">–&#160;Poklona, pane doktore! pozdravil ho obligátně vrátný; za léta nabyl dojmu, že Vlk je venkovský obhájce, který tu má dvakrát, třikrát za kvartál při. Podivil se, když se ho teď zeptal.</p>
			<p class="MLP-text para-style-override-4">–&#160;Kde je tu spisovna?</p>
			<p class="MLP-text para-style-override-4">Vlk čekal tradičně nejodlehlejší kout, ale netušil, že probloudí celým sklepem. Před hledanými dveřmi našel mříž a&#160;k&#160;ní drátem připevněné víko z&#160;krabice od bot, na němž bylo fixem napsáno JSEM U&#160;ZUBAŘE. Tiše zaklel a&#160;pohlédl na hodinky. Půl osmé. Rozhodl se zaskočit sem v&#160;polední pauze. Jak byl dnes vděčný, byl i&#160;smířlivý: cestou zpět litoval ubohou kancelářskou myš, kterou může z&#160;prachového hrobu na chvíli osvobodit jen zubař.</p>
			<p class="MLP-text para-style-override-4">Do školy přišel tedy dřív, než mínil, ale mohl se klidně opozdit, dík obětavosti děcek bylo už včera večer všecko ažúr. Stačilo mu spokojeně projít všechny prostory a&#160;těšit se, že je takhle uvidí i&#160;odpolední hosté. Maturita se měla konat ve třídě. Šest stolů bylo spojeno v&#160;jeden, v&#160;čele stály tři židle pro zkoušející, proti nim osamělá pro kandidáta. Kazíkův návrh se Vlkovi zalíbil, měl rád monumentální architekturu, nenapadlo ho, že Františka vedla přízemnější inspirace: na tu dálku mohla komise spíš přehlédnout tahák. Sedmý stůl stál v&#160;koutě jako ‚potítko‘. Vrátil se sem ze skladu, kde odpočíval od 4. ledna, kdy třída vymazala z&#160;paměti Richarda Mašína. Přes katedru byl přehozen Markétin sváteční ubrus, v&#160;poločase měl Karlík donést chlebíčky, pivo a&#160;něco ostřejšího.</p>
			<p class="MLP-text para-style-override-4">Kaproklas a&#160;Kapromod byly zamčeny; včera je kompletně připravili pro odpolední mistrovské zkoušky a&#160;Vlk nechtěl riskovat, že se v&#160;tom frmolu něco přestaví, či dokonce ztratí. Chodba byla vyzdobena podle jeho přání, aby hosté a&#160;rodiče poznali, že tu děcka celý rok žila tím, čím jejich vrstevníci. Nástěnky dostala na starost dvojčata a&#160;půjčila si je, aby neztrácela čas, z&#160;Jašky, kde už vypukly prázdniny. Albert si pozdě všiml, že mobilizují k&#160;loňské sklizni chmelu; museli se spolehnout, že nástěnky svědčí o&#160;laxnosti kolektivu, jen když nejsou, a&#160;vyšlo jim to: I&#160;Vlk si je prohlédl pouze globálně a&#160;byl spokojen.</p>
			<p class="MLP-text para-style-override-4">Teď ho tedy děcka očekávala v&#160;improvizované šatně pro hosty, zřízené vysazením dveří z&#160;bývalé ‚cimentárny‘. Podle dohody byli chlapci v&#160;tmavých kalhotách a&#160;Lízinka v&#160;tmavé sukni, všichni pak v&#160;jednotných košilích.</p>
			<p class="MLP-text para-style-override-4">Dívka stále neotvírala oči, ale když se znovu pokusil z&#160;ní vyjít, zaúpěla. Tehdy pochopil, že nemůže za dané situace udělat nic chytřejšího, než pevně ji obejmout a&#160;zavřít oči taky. Tím podceňovaným pštrosím trikem alespoň docílil, že do rozpaků upadli ti, kdo vtrhli do </p>
			<p class="MLP-uroven3-nadpis para-style-override-1">51</p>
			<p class="MLP-text-bez1radku para-style-override-4">kupé. Komando vedl mladý celník. Šedesát hodin nestačilo, aby se rozplynul stesk, který se ho zmocnil, když Lízinku pohltila cizina. Celou tu dobu v&#160;něm zrál vztek na odbarveného panáka, jehož svinské úmysly by mohl odpřísáhnout u&#160;soudu. Otaxíroval ho na módního kadeřníka nebo vrchního z&#160;nóbl hotelu. Lízinka však viditelně nepatřila mezi devizové doroty; bylo zřejmé, že s&#160;ním jede počestně a&#160;důvěřivě, jako by cestovala s&#160;tetou. Celník skoro nespal, jak jí držel palce, aby tomu starému děvkaři odolala. Všiml si tehdy, že mají vízum na tři dny, a&#160;vzal si dnes denní i&#160;noční v&#160;naději, že se s&#160;ní znova setká. Nehodlal se zdržovat prohlídkou, vždyť ten grázl jistě všecko schová k&#160;ní. Vy jste její dědeček? chtěl se ho za to zeptat; s&#160;kamarádem od zelených domluvil, že si chlápka na chvíli vytáhnou do kanceláře. Zatím si s&#160;ní dá rande, hotov přijet kdykoli kamkoli.</p>
			<p class="MLP-text para-style-override-4">Když bušil do dveří, nešlo mu už vůbec o&#160;stát, byl věčný Montek, jemuž vedle prznili Julii. A&#160;když odemkli, objevil za hromadou balíků obraz, jaký neviděl v&#160;nejobscénnějším z&#160;pánských žurnálů, které tu zabavoval. Navždy mu měla utkvět bezbranná kolínka, jak balvanem rozvrácená nahým zadkem. Vrhl se na majitele, zapomenuv na pultík s&#160;razítky, který nesl na břiše. Překližka nárazem praskla, Vlk vyjekl. Napínaje hýžďové svaly, aby čelil úderům celníkových pěstí, překonal šok a&#160;začal aktivně jednat.</p>
			<p class="MLP-text para-style-override-4">–&#160;Zavolejte, zaburácel svým hlubokým hlasem,&#160;– Doktora!</p>
			<p class="MLP-text para-style-override-4">Zavolali, přirozeně svého, jakmile přemohli celníka. Než dojel, dostávali je z&#160;vlaku. Ta půlhodina patřila k&#160;nejtrapnějším ve Vlkově životě a&#160;on smekal před Lízinkou, že se dokázala tvářit nezúčastněně, i&#160;když se s&#160;nimi dlouho nemohli vytočit do chodbičky. Protože byli stále spojeni, museli je nést na jedněch nosítkách, která ovšem dva muži&#160;– víc se jich v&#160;kupé k&#160;žerdím nevešlo&#160;– nemohli uzvednout. Nakonec to vykoumali: šoupli je na peron okénkem. Přestože byli obklopeni lidmi, kteří je překračovali i&#160;podlézali, zvedali i&#160;spouštěli, dohadujíce se, kudy na to, umožnila jim neobvyklá pozice zvláštní intimitu. Když je konečně přikryli&#160;– neměli tu nic než kolekci státních vlajek, použili tedy aspoň neutrální&#160;–, nabyl Vlk i&#160;obvyklé sebedůvěry a&#160;šeptal Lízince, že vše bude dobré.</p>
			<p class="MLP-text para-style-override-4">Měl pravdu. Lékař v&#160;uniformě poručíka pohraničních vojsk byl sice jen záložák-veterinář, ale právě proto vzal věc za správný konec. Nevolal sanitku ani chirurga, ale položil páru pár otázek a&#160;řekl přesvědčeně.</p>
			<p class="MLP-text para-style-override-4">–&#160;Klidně ležte. Za chvilku se rozvážete.</p>
			<p class="MLP-text para-style-override-4">Vysvětlil jim, že úkaz, pravda u&#160;lidí neobvyklý, zažívá běžně při kopulaci většina savců. Překrvení pohlavních orgánů, zejména nebyl-li jeden dosud zprovozněn a&#160;druhý dlouho užíván, působí současné stažení vaginy a&#160;rozšíření žaludu. Účinek, přibližoval jim to, je podobný, jako když chceme rozložit horkou dýmku. Vlk mu věřil, ale nechtěl riskovat, že mezitím někdo vyrobí z&#160;komára velblouda.</p>
			<p class="MLP-text para-style-override-4">S&#160;pomocí doktora se na nosítkách obrátili&#160;– Lízinka teď ležela nahoře, už se nemusel vzpírat na loktech, aby ji netížil&#160;– a&#160;on požádal zanést je k&#160;telefonu. Podruhé v&#160;životě si dovolil Doktora obtěžovat, k&#160;tomu ve tři ráno a&#160;v&#160;pozici, kdy Lízinka slyšela každé slovo. Rozhodl se důvěřovat jí, už hodinu nebyla dítě a&#160;šlo jí to skvěle. Obsah sdělení mu nedělal starosti: smluvenou roli fauna zahrál prostě trochu ohnivěji.</p>
			<p class="MLP-text para-style-override-4">–&#160;Svázáni? opakoval Doktor a&#160;jeho smích zněl i&#160;vprostřed noci čile,&#160;– no to mně budete muset, pane předsedo&#160;–</p>
			<p class="MLP-text para-style-override-4">pokračoval už zas v&#160;domluveném kódu, </p>
			<p class="MLP-text para-style-override-4">–&#160;předvést!</p>
			<p class="MLP-text para-style-override-4">A&#160;mladý celník, který zatím mstivě sepisoval věci nakoupené zjevně bez devizového povolení, se zhroutil, když mu přišel oznámit sám náčelník, že je na hodinu propuštěn pro poškození erárního pultíku, notabene o&#160;úřední osobu.</p>
			<p class="MLP-text para-style-override-4">Vrhl na dívku tázavý pohled, v&#160;němž se odráželo znepokojení. Slabě zavrtěla hlavou, a&#160;tak se mohl uklidněn věnovat celé </p>
			<p class="MLP-uroven3-nadpis para-style-override-1">52</p>
			<p class="MLP-text-bez1radku para-style-override-4">třídě. Jednotné oblečení vymyslel Albert: když kvůli utajení neměli být členy mládežnické organizace, ať ukážou alespoň svým vzhledem, že se hlásí k&#160;jejím principům. Pravý důvod studijní vedoucí zatajil: špatně střižené konfekční košile přispívaly k&#160;dojmu, že tělesnou vadu mají všichni.</p>
			<p class="MLP-text--0-12 para-style-override-4">S&#160;jejich zevnějškem byl Vlk vcelku spokojen, ale pokud jde o&#160;šance, měl smíšené pocity. Výsledky písemek, které dělali v&#160;sobotu, obcházejíce už prázdné budovy odborných učilišť, kde na ně čekali jejich onesové, se extrémně rozcházely. Ze čtyř předmětů měl výbornou Albert. Tabulka třídního středu vypadala pestře:</p>
			<table id="table-1" class="Bez-stylu-tabulky table-style-override-1">
				<colgroup>
					<col/>
					<col/>
					<col/>
					<col/>
					<col/>
				</colgroup>
				<tbody>
					<tr>
						<td class="x--dn- cell-style-override-1">
							<p class="MLP-text para-style-override-7">Žák</p>
						</td>
						<td class="x--dn- cell-style-override-1">
							<p class="MLP-text para-style-override-8">Anatomie</p>
						</td>
						<td class="x--dn- cell-style-override-1">
							<p class="MLP-text para-style-override-8">Psychologie</p>
						</td>
						<td class="x--dn- cell-style-override-1">
							<p class="MLP-text para-style-override-8">Literatura</p>
						</td>
						<td class="x--dn- cell-style-override-1">
							<p class="MLP-text para-style-override-8">Světový jazyk</p>
						</td>
					</tr>
					<tr>
						<td class="x--dn- cell-style-override-1">
							<p class="MLP-text para-style-override-9">Kazík Frant.</p>
						</td>
						<td class="x--dn- cell-style-override-1">
							<p class="MLP-text para-style-override-8">1</p>
						</td>
						<td class="x--dn- cell-style-override-1">
							<p class="MLP-text para-style-override-8">2</p>
						</td>
						<td class="x--dn- cell-style-override-1">
							<p class="MLP-text para-style-override-8">3</p>
						</td>
						<td class="x--dn- cell-style-override-1">
							<p class="MLP-text para-style-override-8">4</p>
						</td>
					</tr>
					<tr>
						<td class="x--dn- cell-style-override-1">
							<p class="MLP-text para-style-override-7">Král Pavel</p>
						</td>
						<td class="x--dn- cell-style-override-1">
							<p class="MLP-text para-style-override-8">4</p>
						</td>
						<td class="x--dn- cell-style-override-1">
							<p class="MLP-text para-style-override-8">3</p>
						</td>
						<td class="x--dn- cell-style-override-1">
							<p class="MLP-text para-style-override-8">2</p>
						</td>
						<td class="x--dn- cell-style-override-1">
							<p class="MLP-text para-style-override-8">1</p>
						</td>
					</tr>
					<tr>
						<td class="x--dn- cell-style-override-1">
							<p class="MLP-text para-style-override-7">Král Petr</p>
						</td>
						<td class="x--dn- cell-style-override-1">
							<p class="MLP-text para-style-override-8">4</p>
						</td>
						<td class="x--dn- cell-style-override-1">
							<p class="MLP-text para-style-override-8">3</p>
						</td>
						<td class="x--dn- cell-style-override-1">
							<p class="MLP-text para-style-override-8">2</p>
						</td>
						<td class="x--dn- cell-style-override-1">
							<p class="MLP-text para-style-override-8">1</p>
						</td>
					</tr>
					<tr>
						<td class="x--dn- cell-style-override-1">
							<p class="MLP-text para-style-override-7">Tachecí Líz</p>
						</td>
						<td class="x--dn- cell-style-override-1">
							<p class="MLP-text para-style-override-8">3</p>
						</td>
						<td class="x--dn- cell-style-override-1">
							<p class="MLP-text para-style-override-8">3</p>
						</td>
						<td class="x--dn- cell-style-override-1">
							<p class="MLP-text para-style-override-8">3</p>
						</td>
						<td class="x--dn- cell-style-override-1">
							<p class="MLP-text para-style-override-8">3</p>
						</td>
					</tr>
				</tbody>
			</table>
			<p class="Bez-odstavcov-ho-stylu para-style-override-4"><span class="char-style-override-3"></span></p>
			<p class="MLP-text--12-0">Šimon Hus měl tři nedostatečné a&#160;ones ze Sošky ho odmítl klasifikovat. Zná sice, napsal do posudku, každý orgán v&#160;těle, ale užívá pro ně výrazů, které by slušely rasovi nebo katovi; ones to hodnotil jako hloupou recesi. Vlk pochopitelně mohl dnes Šimona podržet, vždyť rozhodovala známka z&#160;hlavního předmětu. Zvítězil však jeho mysl pro fair play i&#160;reálná úvaha, že škole méně uškodí žák, který propadne při maturitě, než žák, který vybouchne po ní. Ponechal rozhodnutí osudu a&#160;komisi.</p>
			<p class="MLP-text para-style-override-4">Kazíkovi, věděl, pomůže vyřídilka. Známky dvojčat svědčily, že užívala téhož triku, s&#160;jakým patrně zvládla devítiletku: hádal, že tři lepší výsledky docílil Pavel&#160;– nebo to byl Petr? rozhodně už věděl, že jeden z&#160;nich je o&#160;poznání bystřejší&#160;–, zatímco známku z&#160;anatomie, ve které kulhali oba, druhý. Protože měli stejně pracovat v&#160;páru, byl by dnes dokonce uvítal, kdyby zkoušku absolvoval za oba ten lepší, ale při pohledu na jejich ulízané různoběžné pěšinky neměl potuchu, jak by to provedli. To však byly lapálie: skutečnou starost měl o&#160;Lízinku.</p>
			<p class="MLP-text para-style-override-4">Když potlačil optiku milence, s&#160;níž objevoval na dívce stále nová bohatství, a&#160;zaplašil obraz jejich ‚svázaných‘ těl, s&#160;uplývajícím časem stále snovější i&#160;žádoucnější, musel přiznat, že jako žákyně není bez problémů. Vinou své plachosti nemohla uplatnit inteligenci, která vyzařovala nejen z&#160;jímavé krásy a&#160;graciézních pohybů, ale i&#160;z&#160;nejbanálnějšího životního projevu, jakým je zívnutí či kýchnutí. S&#160;Kazíkovou vyřídilkou, vzdychl Vlk, by musela udělat doktorku věd! Takhle cítil v&#160;sérii trojek dokonce ještě benevolenci onesů&#160;– to ho zlobilo nejvíc&#160;–, kteří si na ni zřejmě brousili zuby, ačkoli měli v&#160;ústech dávno protézy a&#160;doma stejně staré dcery.</p>
			<p class="MLP-text para-style-override-4">Celou neděli se bránil pokušení udělat výjimku a&#160;otázky jí prostě dát. To je pokrytectví, křičel milenec v&#160;něm na pedagoga, a&#160;semeno jí dávat můžeš? Pedagogu vadilo, že by se musel vzdát losování otázek, kterým chtěl demonstrovat připravenost školy. Nakonec to&#160;– dík Doktorovi&#160;– vyřešil. S&#160;nově nabytým optimismem mohl teď proto povzbudivě mrknout na svou lásku a&#160;všem popřát upřímně</p>
			<p class="MLP-text para-style-override-4">–&#160;Zlomte vaz!</p>
			<p class="MLP-text para-style-override-4">Rachotily klíče a&#160;skřípala mříž. Vlk se vydal&#160;– vše bylo přesně naplánováno&#160;– na chodbu uvítat náčelníka věznice, který přiváděl oba členy komise. Doktor zdvořile uhnul podávané ruce a&#160;odkázal Vlka na souseda. Muž středních let s&#160;bohatě se kadeřícími černými vlasy vypadal, jako by právě vyšel od prvotřídního krejčího a&#160;holiče. Dojem rušil jen horečně červený obličej a&#160;černá páska v&#160;klopě nad šviháckým kapesníčkem.</p>
			<p class="MLP-text para-style-override-4">–&#160;Vlk, řekl Vlk rozpačitě.</p>
			<p class="MLP-text para-style-override-4">–&#160;Vždyť my se, Béďo, známe, řekl příchozí.</p>
			<p class="MLP-text para-style-override-4">–&#160;Ano, ovšem…, řekl Vlk jako vždy v&#160;podobné situaci; nechápal, že si nemůže připamatovat majitele tak výrazné hřívy.</p>
			<p class="MLP-text para-style-override-4">–&#160;Tobě to říct mohu, zasmál se host,&#160;– paruka!</p>
			<p class="MLP-text para-style-override-4">Současně ucítil Vlk parfém.</p>
			<p class="MLP-text para-style-override-4">–&#160;Oldo, řekl ohromeně,&#160;– já myslel.</p>
			<p class="MLP-text para-style-override-4">–&#160;Režimy, řekl bývalý prokurátor,&#160;– přicházejí a&#160;odcházejí, za­tímco kat zůstává. Měl bys mi líbat ruku, jako učitel bys byl za tu dlouhou dobu nejmíň potřetí u&#160;lopaty!</p>
			<p class="MLP-text para-style-override-4">Vlk žasl, že bývalý prokurátor&#160;– čím vlastně je? vždyť musí být v&#160;penzi!&#160;– vypadá o&#160;tolik líp než tenkrát v&#160;tramvaji soudce.</p>
			<p class="MLP-text para-style-override-4">–&#160;Potkal jsem nedávno, řekl stále ještě pod dojmem překvapení, a&#160;hned se opravil,&#160;– potkal jsem asi před třemi roky…</p>
			<p class="MLP-text para-style-override-4">–&#160;Vilíka! řekl bývalý prokurátor,&#160;– mohl se utlouct smíchy, když nám líčil, jak jsi mu málem dal na cigarety!</p>
			<p class="MLP-text para-style-override-4">Vlk vyčítavě pohlédl na Doktora, který se jen omluvně usmál.</p>
			<p class="MLP-text para-style-override-4">–&#160;Ano, přiznal,&#160;– věděl jsem to. Však jsem vás také nenutil k&#160;sázce. Chtěl jsem vám jen dodat důvěru v&#160;budoucnost a&#160;neporušit státní tajemství.</p>
			<p class="MLP-text para-style-override-4">–&#160;Tak! řekl první,&#160;– budoucnost je tu a&#160;my s&#160;ní. À&#160;propos: Vilík se omlouvá. Jako na potvoru soudí dneska ty borce za lidská práva, takže se musí průběžně konzultovat, kolik jim má bouchnout; kdyby aspoň mašli, ale to je pořád jen samé, prý&#160;– Příště!</p>
			<p class="MLP-text para-style-override-4">–&#160;A&#160;co Mirda? zeptal se Vlk.</p>
			<p class="MLP-text para-style-override-4">Reakci nepředvídal: bývalému prokurátorovi vmžiku kanuly po obou tvářích slzy a&#160;hloubily úzké kanálky; červeň nebyla dílem horečky, ale pudru, pod ním teď vyvstávala mapa plastických operací.</p>
			<p class="MLP-text para-style-override-4">–&#160;Kolega obhájce zemřel, vysvětlil Doktor tiše.</p>
			<p class="MLP-text para-style-override-4">Vlk pochopil černou pásku. Pod rozpuštěnou fasádou se objevila tvář starce. Vlka vyděsilo, že jsou vrstevníci, hned si však uvědomil, že tu spoušť natropila ztráta milované bytosti. Představil si, že by ztratil Markétu nebo Lízinku, a&#160;otřásl se.</p>
			<p class="MLP-text para-style-override-4">–&#160;Blbá prostata, řekl bývalý prokurátor,&#160;– a&#160;všechny plány a&#160;sny jsou v&#160;čudu…!</p>
			<p class="MLP-text para-style-override-4">Vytáhl kapesníček, otřel si tváře a&#160;zamyšlen hleděl na červené šmouhy. I&#160;Vlk pocítil lítost, jako by právě uhasl plamen vatry, u&#160;níž kdysi strávili noc ve smysluplném rozhovoru.</p>
			<p class="MLP-text para-style-override-4">–&#160;A&#160;co ty teď vlastně…, zeptal se, aby překlenul těžkou chvíli,&#160;– jak ti mám vlastně…</p>
			<p class="MLP-text para-style-override-4">–&#160;Říkej mi, řekl bývalý prokurátor ostře, vysmrkav se ze smutku,&#160;– třeba Nestore! Kdepak tu máte hajzlík, ať se dám trošku do pucu?</p>
			<p class="MLP-text para-style-override-4">Když za ním zapadly dveře WC, řekl Doktor ohromenému Vlkovi, aby to neslyšel ani náčelník, který se tu zatím zvědavě rozhlížel.</p>
			<p class="MLP-text para-style-override-4">–&#160;Přehání. Zastupuje ho. Ale pozor, je teď ještě náročnější, než býval, a&#160;bez citového zázemí!</p>
			<p class="MLP-text para-style-override-4">–&#160;Připraven! zvolal oslovený; stál s&#160;jasnýma očima v&#160;bezvadném pozoru, který rušil jen jeho </p>
			<p class="MLP-uroven3-nadpis para-style-override-1">53</p>
			<p class="MLP-text-bez1radku para-style-override-4">hrb, proti stolu komise, čekaje, až k&#160;němu přijde Doktor s&#160;kloboukem. Bylo čtvrt na dvanáct a&#160;on s&#160;Lízinkou zbyli naposled. Vlk stanovil pořadí skoro vědecky, vycházeje ze všech aspektů. Napřed měli maturovat průměrní, aby nerozkolísali měřítka k&#160;extrémům, tedy Kazík a&#160;oba Králové. Chvíli uvažoval zařadit každého Krále do jedné trojice, aby se případně stačili přečesat, ale zvítězil názor, že po přestávce musí nastoupit trio Šimon–Albert–Lízinka. Měl pro to vážný důvod.</p>
			<p class="MLP-text para-style-override-4">Z&#160;Doktorova klobouku, jehož obsah bývalý prokurátor jako pověřený předseda komise důkladně zkontroloval, si František vytáhl dvě kuličky různých barev: na bílé papírky napsal Doktor s&#160;Vlkem po páteční poradě otázky z&#160;Klapopru, na růžové z&#160;Mopo. Bílý los určil Kazíkovi obtížný Katalog středověkých trestů. Jak Vlk očekával, skočil však do vody a&#160;plaval bez ohledu na styl, aby se neutopil; podle zákona schválnosti si tenhle tahák nenapsal. Správně uvedl, že trest smrti byl tenkrát na všecko, a&#160;tak mohl plnit výchovnou úlohu jen dík nuancím: za kriminalitu byl věšák nebo kolo, zatímco pro disidenty stětí, případně čtvrcení; dámské, jak řekl, neplechy přikryla voda nebo zem, a&#160;konečně čarodějnice a&#160;buzeranti zahučeli v&#160;ohni. Nemohl tušit, že si tím posledním výrokem zatápí pod sebou.</p>
			<p class="MLP-text para-style-override-4">Naštěstí se bývalý prokurátor nechtěl před Vlkem shodit; pouze hocha mrazivě vyzval, aby pokračoval. Pak už Františkovi žvanění nepomohlo, vzpomněl si horko těžko, že úkon zemí býval zpestřen zavedením dýchací a&#160;picí trubice, aby si pohřbený ještě pár dní užil. A&#160;tak mu musel Doktor, který automaticky převzal úlohu vrchního examinátora, mnohé připomenout, třeba že při dopadení in flagranti byl pár v&#160;poloze soulože probodnut kůlem, nebo že za penězokazectví se zvolna vařilo v&#160;oleji.</p>
			<p class="MLP-text para-style-override-4">Na růžovém papíru si František vytáhl plyn a&#160;celkem slušně popsal pracovní postup, od kontroly těsnění kabiny a&#160;naplnění obou zásobníků kyselinou sírovou a&#160;krystaly cyankáli, až k&#160;trhu pákou, kterým se vylije kyselina pod křeslo a&#160;do ní vsype jed, čímž vzniknou páry, které stoupají jak mlha a&#160;po dosažení nosu přivodí delší křeč, kterou už zákazník patrně nevnímá.</p>
			<p class="MLP-text para-style-override-4">–&#160;A&#160;ste…? napověděl Doktor, když skončil.</p>
			<p class="MLP-text para-style-override-4">–&#160;A&#160;jste, pochopil František špatně,&#160;– hotovej!</p>
			<p class="MLP-text para-style-override-4">A&#160;stetoskop? řekl tedy Doktor naplno.</p>
			<p class="MLP-text para-style-override-4">František, plácnuv se v&#160;úleku přes pusu, sypal pozdě podrobnosti o&#160;připevnění stetoskopu na hruď i&#160;kabel vedoucí k&#160;lékaři, který by jinak nemohl úředně konstatovat smrt. Klopýtnutí ho tak vyšinulo, že popis závěrečné fáze zahájil rovnou otevřením komory.</p>
			<p class="MLP-text para-style-override-4">–&#160;A&#160;ste, napodobil ho Doktor,&#160;– hotovej vy i&#160;všichni svědci.</p>
			<p class="MLP-text para-style-override-4">Že zapomněl zapnout odsavač plynu, dalo předsedovi záminku navrhnout mu čtyřku. I&#160;když to Vlk považoval za příliš tvrdé, schoval si námitky pro kritičtější případy.</p>
			<p class="MLP-text para-style-override-4">S&#160;markantní pěšinkou vpravo nastoupil Pavel Král, který si vytáhl dějiny gilotiny a&#160;elektrokuci. Mluvil volně, s&#160;pauzami, přesto dělal na komisi lepší dojem. Sám vzal křídu a&#160;nakreslil na tabuli princip prvního stínadla, Diele, které se v&#160;Němcích užívalo od raného středověku. Vzdor primitivnosti podobné už pravnučce mělo&#160;– viz oltářní obrazy v&#160;Padově a&#160;Barceloně&#160;– místo nože ostré prkno, na něž však úkonář často dlouho bušil palicí, než hlava odpadla. To vedlo ke vzniku italské, Pavel maloval druhé schéma, manaii, jak ji zvěčnil Lucas Cranach, kde padá v&#160;dřevěných kolejích sekera na provaze, aby úder mohl být snáze opakován. Tyto mechanismy musely, mínil Pavel, být známy doktoru Guillotinovi, když chtěl darovat revoluci rovnost trestů. Technicky dořešil problém německý mechanik Schmidt, docházející do rodiny majstra Charlese Sansona, aby spolu hráli Gluckova dueta. Stroj debutoval 21. dubna 1792 a&#160;tu čest neměl kupodivu revolucionář, nýbrž, dodal Pavel odkládaje křídu, lupič Pelletier.</p>
			<p class="MLP-text para-style-override-4">Odmlčel se. Jen zkušený Vlk viděl, jak je vynervovaný: stále si mnul prsty levé ruky, přestože si zakřídoval pravou.</p>
			<p class="MLP-text para-style-override-4">–&#160;A&#160;co, zeptal se Doktor nevinně,&#160;– víte o&#160;stínacím stroji zvaném Louisette, uvedeném do provozu téhož dne?</p>
			<p class="MLP-text para-style-override-4">Pavel na něho vyvalil oči. Ach bože! hrklo ve Vlkovi. Takovými podrobnostmi opravdu nestihl zatěžovat děcka na škole, trvající rok! O&#160;tom však tady a&#160;teď nemohl diskutovat.</p>
			<p class="MLP-text para-style-override-4">–&#160;Když někdo ví tolik, co vy, neměl by ze stavovské&#160;– </p>
			<p class="MLP-text para-style-override-4">řekl Doktor káravě, </p>
			<p class="MLP-text para-style-override-4">–&#160;pýchy uvádět osoby tak nepodstatné, jako je Sanson, a&#160;opo­menout muže, který pro gilotinu znamenal, co podobně zapomenutý český lesník Ressel pro lodní šroub. Ano pane&#160;–</p>
			<p class="MLP-text para-style-override-4">oslovil ho starým akademickým způsobem, </p>
			<p class="MLP-text para-style-override-4">–&#160;kolego, revoluce okřídlila bezpočet talentů a&#160;byl to dr. Antoine Louis z&#160;Metz, kdo poradil Schmidtovi nejen lunetu držící krk, ale hlavně šikmé ostří, kterému zákazníci vděčí, že pokud dopadne nůž, upadne i&#160;hlava, tím narážím na pár případů&#160;–</p>
			<p class="MLP-text para-style-override-4">upozornil Doktor puntičkářsky, </p>
			<p class="MLP-text para-style-override-4">–&#160;selhání spušťadla, jehož delší oprava umožnila rozdělaným štvát proti úkonářům svědky, takže teď vždy jeden spomocník drží za zády ‚handku‘, aby mohl majstr v&#160;nouzi hlavu postaru srubnout, jako v&#160;roce 1943 hamburský Friedrich Heer Josefu Benderovi, který odcizil v&#160;čerstvě vybombardovaném obchodě kalhoty. Ale především&#160;–</p>
			<p class="MLP-text para-style-override-4">vrátil se k&#160;původnímu tématu, </p>
			<p class="MLP-text para-style-override-4">–&#160;provedl Louis zkoušky v&#160;nemocnici starobince v&#160;Bicetre, na živých ovcích a&#160;pak na mrtvolách, nejdřív dětských, aby, cituji Barringa, „mašinku opatrně navykl“; přítomní, cituji Kernshawa, „kterým podal oddělené hlavy k&#160;přátelskému posouzení, vyjadřovali diskrétní nadšení“. Louisova smůla tkvěla v&#160;tom, že za pár měsíců zemřel a&#160;s&#160;ním i&#160;název Louisettka, protože jeho epigon se ještě dvacet let připomínal veřejnou činností. Ovšem z&#160;vašeho výkladu plyne, že spíš než o&#160;vynález šlo o&#160;jeho proboxování, a&#160;o&#160;ně se nikdo nezasloužil víc než&#160;–</p>
			<p class="MLP-text para-style-override-4">dodal Doktor s&#160;úctou,</p>
			<p class="MLP-text para-style-override-4">–&#160;Joseph Ignace Guillotin.</p>
			<p class="MLP-text para-style-override-4">I&#160;elektrokuci Pavel zvládl. Popsal upevňování elektrod včetně rozstřižení pravé nohavice, na něž se tak rádo, jak řekl, zapomíná, a&#160;nevynechal ani ‚masku milosti‘, chránící oficiálně zákazníka před pohledem na přípravy, ve skutečnosti úkonáře, kdyby ho chtěl zákazník hypnotizovat, jak se stalo Robertu Elliotovi, který přestal upínat řemeny, zpotil se a&#160;pokračoval, až když mu dal ředitel věznice políček.</p>
			<p class="MLP-text--0-12 para-style-override-4">Správně uvedl Pavel i&#160;obě soupeřící školy, nízko- a&#160;vysokovoltážní. Zatímco první, psal pod sebe na tabuli, pouští do těla </p>
			<table id="table-2" class="Bez-stylu-tabulky table-style-override-1">
				<colgroup>
					<col/>
					<col/>
				</colgroup>
				<tbody>
					<tr>
						<td class="x--dn- cell-style-override-1">
							<p class="MLP-text para-style-override-10">50&#160;vteřin</p>
						</td>
						<td class="x--dn- cell-style-override-1">
							<p class="MLP-text para-style-override-10">…&#160;500&#160;voltů</p>
						</td>
					</tr>
					<tr>
						<td class="x--dn- cell-style-override-1">
							<p class="MLP-text para-style-override-10">8&#160;vteřin</p>
						</td>
						<td class="x--dn- cell-style-override-1">
							<p class="MLP-text para-style-override-10">…&#160;1000&#160;voltů</p>
						</td>
					</tr>
					<tr>
						<td class="x--dn- cell-style-override-1">
							<p class="MLP-text para-style-override-10">50&#160;vteřin</p>
						</td>
						<td class="x--dn- cell-style-override-1">
							<p class="MLP-text para-style-override-10">…&#160;500&#160;voltů</p>
						</td>
					</tr>
				</tbody>
			</table>
			<p class="Bez-odstavcov-ho-stylu para-style-override-4"><span class="char-style-override-3"></span></p>
			<p class="MLP-text--12-0">a&#160;před vypnutím 5 vteřin 2000 voltů jako ránu z&#160;milosti, druhá začíná u&#160;deseti tisíc voltů a&#160;jde až do třiceti; ta je populární z&#160;filmu a&#160;televize, protože při ní efektně pohasínají světla v&#160;celé věznici. Nevýhodou první je někdy zdlouhavost, diskutovaná už v&#160;roce 1929, kdy Roy Paterson v&#160;Auburnu nabíjel, vyprávěl Pavel, Mary Farmerovou proudem jako baterii skoro hodinu, než přestala vřískat. Výhodou je, že ani tak dlouhý tok nezanechá jiné stopy než deformovanou hlavu, zkřivenou tvář a&#160;lehké popáleniny končetin. Naproti tomu Henry White v&#160;Ohiu, který přežil úvodních deset tisíc, byl po ztrojnásobení hotov hned, ale vyrazil z&#160;něho plamen a&#160;svědkové omdlévali smradem; hysterický lékař navíc prohlásil, že White byl v&#160;rozporu s&#160;rozsudkem upečen.</p>
			<p class="MLP-text para-style-override-4">–&#160;Skončil jste? zeptal se Doktor, když zmlkl.</p>
			<p class="MLP-text para-style-override-4">Pavel přikývl.</p>
			<p class="MLP-text para-style-override-4">–&#160;Zmínil jste se, řekl Doktor s&#160;přátelským úsměvem, ale Vlk si byl jist, že staví další boudu&#160;– o&#160;problémech elektrokuce. Není tedy stoprocentně účinná?</p>
			<p class="MLP-text para-style-override-4">–&#160;Ne, zazmatkoval Pavel horlivě,&#160;– to ano!</p>
			<p class="MLP-text para-style-override-4">–&#160;A&#160;co, vystřelil Doktor,&#160;– Fred Phillips?</p>
			<p class="MLP-text para-style-override-4">Pavel byl zase zosobněný otazník. Chudáku, politoval ho Vlk, i&#160;podruhé tě dostal, s&#160;výtečnou se rozluč…!</p>
			<p class="MLP-text para-style-override-4">–&#160;To je, řekl Doktor důrazně,&#160;– precedens, který musí mít každý elektrokucioner na paměti! Phillipsova mrtvola byla poté, co lékař konstatoval smrt, vydána k&#160;vědeckým účelům doktoru Cornishovi, který neseriózně zatajil svůj pokus: vrátit udělanému život. Dokázal to a&#160;vyvolal skandál i&#160;soudní spor, v&#160;němž stát New York, žádající nový úkon, prohrál. Phillips směl odejít pod cizím jménem do Mexika, kde se naštěstí brzy z&#160;radosti&#160;–</p>
			<p class="MLP-text para-style-override-4">dodal Doktor, dožaduje se Vlkova svědectví, </p>
			<p class="MLP-text para-style-override-4">–&#160;uchlastal.</p>
			<p class="MLP-text para-style-override-4">Vlk musel kývnout. Pavel dostal dvojku a&#160;mohl si gratulovat. Tím nervózněji očekával profesor méně nadané dvojče. Místo něho se objevil Karlík, nesoucí mísu s&#160;chlebíčky. Servíroval je na katedru tak sebejistě, že se Vlk nechal zmást.</p>
			<p class="MLP-text para-style-override-4">–&#160;Pánové, řekl s&#160;gestem zvoucího,&#160;– čas k&#160;dílu, čas k&#160;jídlu!</p>
			<p class="MLP-text para-style-override-4">–&#160;Moment, namítl předseda,&#160;– až v&#160;poločase, byli teprv dva!</p>
			<p class="MLP-text para-style-override-4">–&#160;Karlíku, užasl Vlk,&#160;– co trojčíš…?</p>
			<p class="MLP-text para-style-override-4">–&#160;Mně řekli, že už! bránil se Karlík.</p>
			<p class="MLP-text para-style-override-4">–&#160;Kdo ti to řekl? rozzlobil se Vlk.</p>
			<p class="MLP-text para-style-override-4">–&#160;Já nevím, řekl Karlík nešťastně; s&#160;pamětí měl potíže.</p>
			<p class="MLP-text para-style-override-4">–&#160;Nech to tu a&#160;vypadni! nařídil Vlk,&#160;– a&#160;pošli sem Petra Krále!</p>
			<p class="MLP-text para-style-override-4">V&#160;domnění, že je míň nápadný, vycouval Karlík ze třídy pozadu. Hned do ní vstoupil druhý Král s&#160;markantní pěšinkou vlevo. K&#160;Vlkovu zděšení si vytáhl otázku, kterou měl dostat spíš bratr: „Je kat humanista?“ K&#160;jeho překvapení slabší z&#160;Králů nezbledl a&#160;nezačal koktat, nýbrž bez vážných chyb uváděl příklady, jimiž v&#160;nich Vlk průběžně upevňoval stavovskou hrdost.</p>
			<p class="MLP-text para-style-override-4">Jmenoval římského Alessandra Braccu, který plakal, když musel z&#160;příkazu papeže užít strašlivou ‚veglii‘ proti renesanční krasavici, Petr ji nazval Miss Italia, Beatrici Cenci, která dala zabít otce, protože ji trvale prznil: Alessandro ji zavěsil nahou za všechny čtyři nad sloup s&#160;diamantovým hrotem; jak chabla síla svalů, páral jí diamant nahé břicho. Podruhé pláče Bracca, když ji, nevinnou, stíná a&#160;bezhlavé tělo se svíjí v&#160;takových křečích, že se, líčil Petr, odhalí i&#160;nádherná ňadra. Už zcela přemožen lítostí zvedá Bracca menší část Beatrice za cop a&#160;volá: „Zde, hlava římské panny, která padla za oběť své kráse!“</p>
			<p class="MLP-text para-style-override-4">–&#160;Znáte to v&#160;originále? přerušil ho Doktor, ale hned raději re­citoval sám, provázeje slova dramatickými gesty&#160;– „Ecco, la testa di una donzella romana, martire della sua belezza“, ale to jen&#160;–</p>
			<p class="MLP-text para-style-override-4">uklidnil ho přátelsky, </p>
			<p class="MLP-text para-style-override-4">–&#160;pro úplnost. Pokračujte.</p>
			<p class="MLP-text para-style-override-4">Pokračoval ve stejném stylu. Uvedl majstra Klause z&#160;Bernu, který se nemohl dívat, jak upalovanému Hansu Jetzerovi vinou větru jen zvolna uhelnatí nohy, a&#160;rozbil mu hlavu palicí, za což byl na hodinu propuštěn s&#160;cejchem, řekl Petr, liberála. Připomněl čelného lidumila osmnáctého století Franze Josepha Wolmuta ze Salcburku, který statečnými peticemi k&#160;arcibiskupské vrchnosti docílil nejednou, že směl drobné zloděje stínat místo věšet; stával se kmotrem jejich dětí, a&#160;má proto lví podíl na úspěchu jednoho z&#160;nich, faráře Mohra, autora písně Tichá noc. Ze současnosti zmínil Petr chicagského Jacka Johnsona, který v&#160;roce 1965 odvážně vystoupil v&#160;televizi&#160;– Vlka píchlo u&#160;srdce, když vzpomněl, jak mu se Šimsou záviděli&#160;–, aby diskutoval s&#160;vrahem policisty Witherspoonem. Ten se úspěšně pokusil vzbudit soucit diváků tvrzením, že on zabil policistu v&#160;afektu, zatímco Johnson jeho zabije s&#160;rozvahou. „Je to můj,“ řekl Johnson klidně, „business!“, a&#160;statisíce Američanů mu zatleskaly. Petr skončil zprávou herečky Diany Dorsové, jak ji popravčí Jejího Veličenstva Albert Pierrepoint zvával do lokálu na Oldham Road, který mu patřil a&#160;kde rád nalil i&#160;chudákům, pokud respektovali nápis NO HANGING AROUND THE BAR! Kdykoli ji šel po práci navštívit, zpíval jí do telefonu něžně Be kind to me; podle Dorsové byl i&#160;skvělý manžel a&#160;otec pěti dětí.</p>
			<p class="MLP-text para-style-override-4">–&#160;Citoval jste, řekl Doktor,&#160;– Braccu a&#160;Johnsona. Znáte snad nějakou podstatnější větu? Například Des…? No…?</p>
			<p class="MLP-text para-style-override-4">Petr se alespoň neztrapnil jako František. Mlčel.</p>
			<p class="MLP-text para-style-override-4">–&#160;Vy jste, zachmuřil se Doktor,&#160;– neslyšel o&#160;Desfourneauxovi?</p>
			<p class="MLP-text para-style-override-4">–&#160;Henri, pospíšil si Petr,&#160;– Desfourneaux, úkonář neboli Monsieur Paříže a&#160;tím i&#160;celé Francie, stihl udělat za pouhých jedenáct let od nástupu v&#160;roce 1939 celkem 255 zákazníků a&#160;dvě zákaznice.</p>
			<p class="MLP-text para-style-override-4">–&#160;A&#160;víte, zeptal se Doktor,&#160;– proč?</p>
			<p class="MLP-text para-style-override-4">–&#160;Prosím, přiznal Petr,&#160;– ne.</p>
			<p class="MLP-text para-style-override-4">–&#160;Ale to musíte, řekl Doktor nekompromisně,&#160;– protože slavná věta Desfourneauxova se vám může hodit častěji. Po válce mu vytýkali, že ho v&#160;neoficiální soutěži postrčily německé zvláštní tribunály a&#160;že se nikdy neměl propůjčit k&#160;popravám francouzských vlastenců. „Nechávám padat sekeru,“ odpověděl kritikům, „toť vše; rozumět není věcí&#160;–</p>
			<p class="MLP-text para-style-override-4">dodal Doktor, naznačiv předsedovi, že tím s&#160;dotazy končí, </p>
			<p class="MLP-text para-style-override-4">–&#160;kata!“</p>
			<p class="MLP-text para-style-override-4">–&#160;Přejděte k&#160;Mopo, nařídil předseda.</p>
			<p class="MLP-text para-style-override-4">Petr si vytáhl úkon zastřelením a&#160;byl s&#160;ním rychle hotov. Popsal jeho válečnou mutaci, jak sólovou, při níž střílí družstvo způsobem oko-srdce, aby pak velitel provedl dostřel do týla, tak masovou, kdy se ohraničený prostor pokryje nejdřív kulometnou palbou, poté granáty a&#160;pak hlínou. Přešel k&#160;civilní verzi, jak ji praktikují některé americké státy, a&#160;popsal systém zakrytých boxů, z&#160;nichž na povel ve sluchátkách pálí dobrovolníci, nejčastěji příbuzní obětí a&#160;myslivci. Jde úkon velmi rozšířený, ale z&#160;odborného hlediska málo, dodal, zajímavý, proto se stal doménou amatérů.</p>
			<p class="MLP-text para-style-override-4">Střílení nezajímalo ani Doktora, takže se už neptal. Petr Král se uklonil a&#160;odcházel; až tehdy si Vlk všiml, že si úlevně mne prsty levé ruky a&#160;na pravé má zřetelné&#160;– vždyť nebyl u&#160;tabule!&#160;– stopy po křídě. Pochopil, že Karlík svým výstupem nevědomky kryl hbité přečesání pěšinky a&#160;tím výměnu bratrů. To už bývalý prokurátor navrhl, aby i&#160;Petr dostal zkoušku za dvě, a&#160;Vlk se potěšen připojil; vzápětí čekala školu hořká pilulka.</p>
			<p class="MLP-text para-style-override-4">Jeho obavy se zvětšily, když předseda komise odmítl alkohol,&#160;– teď vím, řekl tragicky, že podstata všeho je prostata!&#160;– a&#160;Doktor nezabral ani na milovanou tequillu, kterou mu Vlk úmyslně až teď předal jako suvenýr z&#160;cest. Pak už tedy zbyl Šimonu Husovi jen zázrak.</p>
			<p class="MLP-text para-style-override-4">Ještě pocítil Vlk malou naději, když si chlapec vytáhl z&#160;Klapopru kůl, a&#160;z&#160;Mopo dokonce věšení, které probírali nejvíc. Pokud šlo o&#160;kůl, musela přijít řeč na Doktorovu favoritku Romildu, kvůli níž se naučil langobardskou love story Paula Diakonuse z&#160;osmého století nazpaměť; Vlk ji proto vyprávěl děckám velmi podrobně. Ale ze Šimona jako by teď vyprchal i&#160;onen zlomek inteligence, s&#160;nímž reagoval na zvlášť silné podněty. Aby prokázal, že závada je v&#160;žáku, a&#160;ne ve škole, snažil se ho upomenout sám Vlk. Byl to však monolog, a&#160;když se Šimon ozval poprvé a&#160;naposled, nasadil všemu korunu.</p>
			<p class="MLP-text para-style-override-4">–&#160;A&#160;protože, namáhal se Vlk,&#160;– ji ke zradě dohnala vášeň, protkli jí kůlem co? No?</p>
			<p class="MLP-text para-style-override-4">–&#160;Prdel, řekl Šimon; k&#160;věšení se už nevyjádřil vůbec.</p>
			<p class="MLP-text para-style-override-4">Takový výbuch Vlk neočekával. Když se za Husem zavřely dveře, byl by nejraději utekl za ním. SUPOV byla však jeho loď, vysnil si ji, vyčekal na úřadech i&#160;vyvzdoroval na osudu a&#160;nemohl opustit můstek jen proto, že přes palubu spadl plavčík. Pokusil se ho obhájit připomínkou slavného předka i&#160;těžce poškozeného otce.</p>
			<p class="MLP-text para-style-override-4">–&#160;Určitě, řekl pak,&#160;– je manko v&#160;intelektu vyváženo jinými vlastnostmi. Jsem přesvědčen, že by například hromadný&#160;–</p>
			<p class="MLP-text para-style-override-4">pokračoval statečně, protože ho svírala hanba, </p>
			<p class="MLP-text para-style-override-4">–&#160;úkon přestál líp než jiní a&#160;má tím zajištěnou budoucnost v&#160;zemích třetího světa. Pusťme ho k&#160;mistrovským…!</p>
			<p class="MLP-text para-style-override-4">–&#160;Béďo, řekl předseda neformálně,&#160;– odpovídá tvé noblese, že nikoho nepodtrhneš, ale kdybychom ho nechali prolézt, prokážem ti medvědí službu. Tvůj první odpůrce dokáže hravě, že takových katů můžeš mít dneska jen od vězeňské stráže jako máku a&#160;nemusíš vyhazovat peníze za vzdělání. Ne, Bedřichu! Právě že je Hus, nesmí dělat ostudu tobě ani sobě. Tak&#160;–</p>
			<p class="MLP-text para-style-override-4">dodal striktně, aby ušetřil Vlkovi další komentář, </p>
			<p class="MLP-text para-style-override-4">–&#160;pokračujem!</p>
			<p class="MLP-text para-style-override-4">Do třídy vešel Albert. Vojensky srazil podpatky a&#160;čekal. Doktor vstal, aby mu podal klobouk s&#160;papírky.</p>
			<p class="MLP-text para-style-override-4">–&#160;Moment! řekl náhle předseda komise,&#160;– ať zodpoví Husovy otázky, aspoň budeme mít srovnání!</p>
			<p class="MLP-text para-style-override-4">–&#160;Bon! řekl Doktor.</p>
			<p class="MLP-text para-style-override-4">Vlk si představil, jak bude rajtovat na své Romildě, a&#160;zatmělo se mu v&#160;očích. Potřeboval, aby Albert nikoli uspěl, ale přímo ohromil, a&#160;proto mu celou dobu, kdy se soustřeďoval na potítku, staromódně držel palce.</p>
			<p class="MLP-text para-style-override-4">–&#160;Připraven? zeptal se předseda netrpělivě.</p>
			<p class="MLP-text para-style-override-4">–&#160;Připraven! zvolal chlapec; malinko pohodil hlavou, až se mu kaštanové vlasy obilně zavlnily, přivřel velké oči a&#160;začal mluvit tak plynule, jako by mu někdo zevnitř napovídal. Líčil obležení Cividale del Friuli. Město se už už ubránilo, ale když avarský král Kakan, který vyvraždil celý kraj, objížděl hradby, zahlédla ho princezna Romilda a&#160;propadla, jak řekl Albert, bezuzdnému chtíči. Vzkázala mu, že vydá město, jestli ji pojme za ženu. Barbar slíbil, a&#160;když dala otevřít brány, rozkázal dospělé Langobardy zabít a&#160;ženy s&#160;dětmi poslat do otroctví. Jakmile dostál slibu tím, že učinil Romildu, vyprávěl Albert, a&#160;Vlk si intenzivně vzpomněl na noční kupé, ženou, rozkázal, aby se na ní ukojilo dvanáct Avarů, načež ji nechal jako pravou vinici masakru veřejně narazit, končil Albert, na kůl.</p>
			<p class="MLP-text para-style-override-4">–&#160;Víte, zeptal se Doktor a&#160;Vlka ihned přešly vášně,&#160;– co přitom Kakan o&#160;kůlu řekl?</p>
			<p class="MLP-text para-style-override-4">–&#160;Řekl, odpověděl Albert,&#160;– „Tohle je muž, kterého jsi hodna!“</p>
			<p class="MLP-text para-style-override-4">–&#160;Znáte to náhodou v&#160;originále? zeptal se Doktor potměšile.</p>
			<p class="MLP-text para-style-override-4">–&#160;„Talem te dignum est maritum habere,“ odpověděl Albert,&#160;– to podle Diakona; avarský originál se bohužel nedochoval.</p>
			<p class="MLP-text para-style-override-4">Tím Doktora uzemnil a&#160;Vlk se zděsil, věda, že Doktor chlapci neodpustí, dokud ho pořádně nezkoupe; jeho naděje pohasla.</p>
			<p class="MLP-text para-style-override-4">–&#160;Byl, zeptal se Doktor, zakrývaje podráždění úsměvem ještě přátelštějším,&#160;– to první úkon kůlem, který je doložen?</p>
			<p class="MLP-text para-style-override-4">–&#160;Jen, odpověděl Albert klidně,&#160;– v&#160;Evropě. Mezi velké kůlaře patřil už Assurbanipal v&#160;sedmém století před Kristem, o&#160;němž se ví, že vcházel do pokořených měst nekonečným špalírem nabodnutých zajatců.</p>
			<p class="MLP-text para-style-override-4">–&#160;Kam se kůl zaváděl? zeptal se Doktor.</p>
			<p class="MLP-text para-style-override-4">–&#160;Obvykle do konečníku, odpověděl Albert.</p>
			<p class="MLP-text para-style-override-4">–&#160;To jim ho tam jen tak píchli? zeptal se předseda, čímž prozradil, že o&#160;tématu mnoho neví.</p>
			<p class="MLP-text para-style-override-4">–&#160;Jak kdy. Se zajatci se nikdo s&#160;odpuštěním, použil Albert odvážně slova, dokumentující jeho původ, zmírniv je předem omluvou, svědčící o&#160;jeho vychování,&#160;– nesral, narazili ho z&#160;výšky na zaražený kůl a&#160;potáhli za nohy dolů, aby se nevyvlíkl.</p>
			<p class="MLP-text para-style-override-4">–&#160;A&#160;jinak? zeptal se předseda zaujat.</p>
			<p class="MLP-text para-style-override-4">–&#160;Jinak, odpověděl Albert,&#160;– si odsouzený klekal, kůl, natřený tukem, zaveden asi půl metru hluboko do konečníku a&#160;teprv pak vše vztyčeno a&#160;přenecháno gravitaci.</p>
			<p class="MLP-text para-style-override-4">–&#160;Byla tak tedy, řekl Doktor,&#160;– udělána i&#160;Romilda!</p>
			<p class="MLP-text para-style-override-4">Pozor! chtělo se Vlkovi křiknout, ale bylo to zbytečné.</p>
			<p class="MLP-text para-style-override-4">–&#160;Ne, řekl Albert a&#160;očima, které se zas rozšířily v&#160;srní, pohlédl přímo na Doktora,&#160;– Romildu nařídil Kukan s&#160;kůlem sezdat.</p>
			<p class="MLP-text para-style-override-4">–&#160;A&#160;jak to? zeptal se Doktor, který už své podráždění nedokázal skrýt.</p>
			<p class="MLP-text para-style-override-4">–&#160;Per vaginam, odpověděl Albert stručně.</p>
			<p class="MLP-text para-style-override-4">Vlkova úzkost se rozplynula; při pohledu na podrážděného Doktora začal pociťovat zvláštní rozkoš.</p>
			<p class="MLP-text para-style-override-4">–&#160;Kdy nastal, nevzdal se Doktor,&#160;– zlatý věk kůlu v&#160;našem historickém prostoru?</p>
			<p class="MLP-text para-style-override-4">–&#160;V&#160;šestnáctém, odpověděl Albert hbitě,&#160;– století; Turci ho užívali v&#160;takovém rozsahu, že vešel i&#160;do evropské jurisdikce, aby si obyvatelstvo zvyklo. Zdomácněl hlavně ve Vídni.</p>
			<p class="MLP-text para-style-override-4">–&#160;A&#160;kdy, zeptal se Doktor unaveně,&#160;– se s&#160;ním Evropané setkali naposled?</p>
			<p class="MLP-text para-style-override-4">–&#160;V&#160;roce 1800, řekl Albert bez váhání,&#160;– když byl před nastoupeným francouzským sborem v&#160;Egyptě kůlován mladý Soleyman-el-Halebi, vrah Napoleonova nejlepšího generála Klébera. Čtyři hodiny odříkával sůry, i&#160;když mu kůl dávno vyšel za krkem. Teprv po odchodu egyptského kata dal francouzský strážný zákazníku napít, takže hned exnul, jako po napití každý kůlovaný.</p>
			<p class="MLP-text para-style-override-4">–&#160;Proč to? podivil se Doktor neupřímně, protože to věděl.</p>
			<p class="MLP-text para-style-override-4">–&#160;Nevím, odpověděl Albert zvučně, až Vlk nadskočil.</p>
			<p class="MLP-text para-style-override-4">–&#160;Nevíte?? opáčil Doktor triumfálně.</p>
			<p class="MLP-text para-style-override-4">–&#160;Ne, odpověděl Albert mile,&#160;– neobjasnil to zatím ani největší znalec kůlu Siegmund Stiassny.</p>
			<p class="MLP-text para-style-override-4">Vlkovi spadl další kámen ze srdce, i&#160;když ho šokovalo, že si chlapec dál zahrává s&#160;ohněm.</p>
			<p class="MLP-text para-style-override-4">–&#160;Dá se, zeptal se Doktor zarputile,&#160;– průběh úkonu regulovat?</p>
			<p class="MLP-text para-style-override-4">–&#160;Dá, odpověděl Albert.&#160;– Je-li konec kůlu dobře zatupen, neporaní důležité orgány a&#160;odsune stranou zejména žaludek, játra a&#160;slezinu, což zvyšuje šanci, že se zákazník dočká amnestie. Ostatně&#160;–</p>
			<p class="MLP-text para-style-override-4">předešel Doktorovu otázku, </p>
			<p class="MLP-text para-style-override-4">–&#160;zaoblený kůl se některým strkal do řiti jako symbolické varování, ve zvláštních případech dokonce jen tlustá řepa.</p>
			<p class="MLP-text para-style-override-4">–&#160;Víte, zeptal se doktor,&#160;– jak se tomu ří…</p>
			<p class="MLP-text para-style-override-4">–&#160;Raphanidosis, odpověděl Albert bleskurychle, prozradiv tím, co Vlk tušil: že bádá i&#160;mimo školu.</p>
			<p class="MLP-text para-style-override-4">–&#160;Ale to, řekl předseda napjatě,&#160;– nemuselo být nepříjemné.</p>
			<p class="MLP-text para-style-override-4">Vlk si uvědomil, že hledá náhradu za ztraceného druha, a&#160;bylo mu ho upřímně líto. Zároveň však trnul, aby ho nic netušící Albert nevhodnou formulací neproměnil v&#160;zavilého nepřítele.</p>
			<p class="MLP-text para-style-override-4">–&#160;Ne, odpověděl Albert,&#160;– však také autorem nejtrefnějšího výroku o&#160;úkonu kůlem je bratr Ludvíka XIV., na slovo vzatý znalec všech druhů lásky: „Narážení na kůl je trest, který nejhůř končí, ale nejkrásněji začíná!“</p>
			<p class="MLP-text para-style-override-4">Elegance odpovědi odzbrojila i&#160;Doktora. Mlčením dal souhlas, aby se šlo dál. Předběžně se dohodli, že při maturitách nebude zkoušen ani ruk-cuk&#160;– to si vyhradil skromný Vlk&#160;–, ani dvojitá eška, jak si vymínil opatrný Doktor, aby se Nestoru zbytečně nepřipomněl Šimsa; oba způsoby, z&#160;hlediska školy klíčové, měly být ovšem předvedeny při mistrovkách. Otázka z&#160;Mopo se týkala klasických technik užívaných dosud vinou nedostatečné komunikace&#160;– Vlk už tušil, jakou bombou bude na chystané mezinárodní konferenci jeho referát!&#160;– všude mimo tuzemsko, jak žertovně říkával sportovec Šimsa „ve zbytku světa“. Albert začal skotským způsobem, podle receptu nestora britských katů Johna Ellise:</p>
			<p class="MLP-text para-style-override-4">–&#160;Předpokladem, hovořil plynně,&#160;– je kvalitní konopný provaz o&#160;síle dvou a&#160;půl coulu, a&#160;oprátka s&#160;pětinásobným vinutím, pevně přitažená, aby strangulační čára běžela kolem krku k&#160;šíji. Při pádu z&#160;výše třicet až sto centimetrů jsou měkké části dolního patra prudce stlačeny proti jícnu i&#160;hornímu patru. Tím znemožněno dýchání ústy i&#160;nosem, až dojde eo ipso k&#160;ex. Sám Ellis je&#160;–</p>
			<p class="MLP-text para-style-override-4">pokračoval s&#160;jistotou, která přeměňovala zkoušku v&#160;přednášku, </p>
			<p class="MLP-text para-style-override-4">–&#160;autorem předběžné prověrky pytlem písku, prakticky anulující riziko, že provaz nevydrží tah těla; její nevýhodou je předběžné vážení, které zákazníky znervózňuje. Lobbistou anglického stylu je syn Albert Pierrepoint: uzel lokalizován, aby při pádu udeřil do hlavy v&#160;blízkosti pravé čelisti; ostré trhnutí způsobí tak totální deformaci krčních obratlů, že postup lze nazvat humánnějším než, tady syn kritizuje otce, skotský, při kterém provaz často po krku klouže a&#160;vyvolává dlouhé a&#160;trýznivé&#160;–</p>
			<p class="MLP-text para-style-override-4">dodal s&#160;bravurou, která proměnila přednášku v&#160;exhibici, </p>
			<p class="MLP-text para-style-override-4">–&#160;dušení.</p>
			<p class="MLP-text para-style-override-4">Tři členy komise shodně napadlo, že tenhle Albert ve stínu jmenovce nezůstane.</p>
			<p class="MLP-text para-style-override-4">–&#160;Výborně, řekl předseda, poprvé prozradiv klasifikaci,&#160;– zavolejte dalšího!</p>
			<p class="MLP-text para-style-override-4">Doktor mu na odchodnou dokonce zatleskal.</p>
			<p class="MLP-text para-style-override-4">Při tom potlesku, patřícím po létech opět konkurentu, Vlkovi zatrnulo. Byl rád, že je mu Albert tolik zavázán, ale stejně se rozhodl nepustit ho z&#160;dohledu. Ještě štěstí, napadlo ho maně, že má na zádech ten ohavný… než se stačil zastydět, myšlenka se přetrhla. Na prahu stála Lízinka.</p>
			<p class="MLP-text para-style-override-4">–&#160;Skandály nic nevyřeší, řekl pevně, hledě na její rozcuchané vlasy a&#160;rudé oči. Bránil se soucitu, aby měl sílu dovést to do konce, proto si opakoval, že má zatraceně dobrý důvod. Když ji zkusil volat ještě zpod </p>
			<p class="MLP-uroven3-nadpis para-style-override-1">54</p>
			<p class="MLP-text-bez1radku para-style-override-4">Lízinky a&#160;ona se nehlásila, podlehl výčitkám: místo, aby jí spěchal na pomoc&#160;– v&#160;mozku mu ryla představa barbiturátů v&#160;jejím nočním stolku&#160;–, ležel tu, v&#160;podstatě příjemně, s&#160;dívenkou, která mu dala hodně, ale ve srovnání s&#160;Markétou skoro nic. Nemohl však ani poručit přírodě, ani když svěrák lásky konečně povolil, okřídlit taxikáře, který je vezl z&#160;hranic, protože vlak ovšem nepočkal; mohl ho jen tučným spropitným zavázat, aby se o&#160;spící postaral, a&#160;nechat se přednostně zavézt domů. Odemkl, právě minula šestá, zděsil se.</p>
			<p class="MLP-text para-style-override-4">Jejich byt, vždycky až sterilně čistý jako její ordinace, nesl všecky známky divoké loupeže nebo policejní prohlídky. Už v&#160;předsíni se musel brodit haldami předmětů, které se roztékaly přes prahy kuchyně, obýváku i&#160;pracovny. Když rozsvítil&#160;– v&#160;bytě bylo dosud šero&#160;–, zjistil, že šlape po své obuvi vytahané z&#160;botníku, po svých šatech strhaných z&#160;ramínek, po spodcích a&#160;košilích vyházených z&#160;prádelníku a&#160;neskutečně zmuchlaných, i&#160;po krásné, a&#160;dokonce odborné literatuře vyvržené z&#160;knihovny. Jako ve snu došel ke dveřím ložnice, a&#160;když je otevřel, pochopil, proč se i&#160;nejinteligentnější lidé stávají vrahy, ačkoliv si dovedou spočítat, že skončí rukou úkonáře.</p>
			<p class="MLP-text para-style-override-4">Na širokém francouzském gauči, kde Markétu léta ohnivě miloval a&#160;další roky něžně objímal a&#160;který nikdy neposkvrnila milenka, ležela jeho vlastní žena nahá a&#160;propletená s&#160;hubeným vlasatcem, který by mohl být jejím synem a&#160;při dobré vůli i&#160;vnukem. Když spatřila manžela, nejevila nejmenší známky úleku.</p>
			<p class="MLP-text para-style-override-4">–&#160;Dobré jitro, řekla mu uštěpačně.&#160;– Uděláš nám kafe?</p>
			<p class="MLP-text para-style-override-4">Na další události měl mlhavou vzpomínku. Rozhodně však poprvé v&#160;životě udeřil svou ženu, jejího šamstra táhl za vlasy až ke dveřím obýváku; když jeho řev přesáhl mez, vecpal mu do úst pár svých ponožek, který se válel na dosah, a&#160;divoce se rozhlížel.</p>
			<p class="MLP-text para-style-override-4">–&#160;V&#160;úklidové skříni, řekla Markéta, která se po ráně ani neotřásla a&#160;pozorovala ho z&#160;postele jak z&#160;tribuny stadionu,&#160;– je tolik šňůry na prádlo, že můžeš pověsit celý dům. A&#160;sebe taky, aby tě pak někdo nezpackal. Pověšený&#160;–</p>
			<p class="MLP-text para-style-override-4">zasmála se nenávistně, </p>
			<p class="MLP-text para-style-override-4">–&#160;věšeč!</p>
			<p class="MLP-text para-style-override-4">–&#160;Mně stačí on! vyrazil ze sebe,&#160;– a&#160;vem jed, že vyklouznu s&#160;pod­mínkou!</p>
			<p class="MLP-text para-style-override-4">–&#160;To sotva, nepřestávala se smát, až jí na zubech zahlédl krev,&#160;– vybrala jsem si správného chlapečka.</p>
			<p class="MLP-text para-style-override-4">–&#160;Za moment z&#160;něho bude holčička! křikl Vlk a&#160;rozbil volnou rukou láhev od vína, kterou ti dva zřejmě pili při svém páření; ke kastraci mu stačil střep.</p>
			<p class="MLP-text para-style-override-4">–&#160;Je to jediný, poznamenala Markéta sladce,&#160;– syn ministra vnitra, přišel se ti sem přihlásit na školu.</p>
			<p class="MLP-text para-style-override-4">Byl ochoten položit na oltář cti kariéru i&#160;svobodu, škola však, jak si teď uvědomil znova, ho přesahovala, vlastnil ji a&#160;současně mu nepatřila jako žádné velké dílo svému autoru. Markétina zrada byla tím větší, že ho zákeřně kopla do Achillovy paty. Odhodil zbytečný střep, plivl aspoň floutkovi do očí a&#160;šel si dát sprchu. Když se vrátil, byl mladý cizoložník pryč, ale Markéta svou nestoudnou polohu nezměnila.</p>
			<p class="MLP-text para-style-override-4">–&#160;Myslela jsem, že se budeš, řekla,&#160;– stěhovat. Trochu jsem ti připravila věci.</p>
			<p class="MLP-text para-style-override-4">–&#160;Mohla ses mě napřed, řekl,&#160;– zeptat, byla by sis ušetřila námahu.</p>
			<p class="MLP-text para-style-override-4">–&#160;Ale ale! řekla s&#160;hranou účastí,&#160;– ona ti ta kurvička nedala?</p>
			<p class="MLP-text para-style-override-4">–&#160;Tu kurvičku, řekl, rozhodnut zaplatit jí krutou přímostí,&#160;– si vezmu. Stěhovat se budeš ty.</p>
			<p class="MLP-text para-style-override-4">Ačkoli první sdělení očekávala a&#160;už se mu napřed pomstila, blikala jí dosud naděje, že mu křivdí, že celá manželská krize je výplodem její přepjaté fantazie. Teď zhasla, zadupána dovětkem v&#160;prach, a&#160;duši pustošilo zoufalství. Vzala druhou láhev, která se válela přímo na gauči, a&#160;silou ji po něm vrhla. Minula ho a&#160;rozbila nádhernou porcelánovou sošku chrupu, kterou dostala od Vlka k&#160;padesátce; bezcenná láhev zůstala celá.</p>
			<p class="MLP-text para-style-override-4">–&#160;Skandály nic nevyřeší! řekl Vlk pevně, aby mu neunikla poslední příležitost, jak dát svému i&#160;jejímu životu znovu řád,&#160;– miluju tu dívku a&#160;nemohu žít bez ní. Na druhé straně cítím i&#160;odpovědnost k&#160;tobě, a&#160;proto mám návrh. Nekomplikuj rozvod a&#160;opatřím ti malý byt, kde si můžeš do smrti&#160;–</p>
			<p class="MLP-text para-style-override-4">neodpustil si dodat hořce, </p>
			<p class="MLP-text para-style-override-4">–&#160;filipínkovat se svými lulánky.</p>
			<p class="MLP-text para-style-override-4">Už chvíli měl dojem, jako by její zrak pronikal jeho tělem, ale i&#160;stěnami pokoje; z&#160;očí utýraných nevyspáním i&#160;čočkami, které si nestačila vyjmout, vyhrkly teď slzy a&#160;rty zašeptaly.</p>
			<p class="MLP-text para-style-override-4">–&#160;Karle…!</p>
			<p class="MLP-text para-style-override-4">Myslel nejdřív, že volá sotva opeřeného amanta, a&#160;vzpěnila v&#160;něm žluč, ale vzápětí pochopil, že před ním podruhé ode dne, kdy se jí naivně pochlubil svou funkcí, zavolala jméno popraveného nápadníka. Víc než tehdy, když jim jejich mládí i&#160;láska slibovaly všechny ztráty stokrát vynahradit, pocítil teď přímo fyzicky svou smrtelnost. Stačí už jen maličko, a&#160;tento člověk, jediný a&#160;nejdražší, kterého do dnešní noci měl, odejde z&#160;jeho života a&#160;už se nepotkají, nikdy, niemals, jamais, nikagdá, never more, a&#160;on bude&#160;– ať by byl s&#160;Lízinkou sebešťastnější&#160;– postrádat konejšivou jemnost této kůže a&#160;vzrušující drsnost tohoto hlasu, vždycky, immer, toujours, always, vsěgda…</p>
			<p class="MLP-text para-style-override-4">Sklonil se k&#160;ní a&#160;začal pomalu, vážně, skoro vědecky, vysoušet suchými rty jednu slzu po druhé, nalézaje v&#160;slanosti mučivou rozkoš, jako by vypalovaly jeho hříchy, a&#160;pak pokračoval od dlouhého hrdla, které na ní jako na slovo vzatý znalec krků vždycky nejvíc oceňoval, přes prsy sice téměř neznatelné, ale proto i&#160;po čtvrt století stejné a&#160;právě znovu moderní, až dospěl k&#160;úpatí Venušina pahorku. Bodlo ho, když si připomněl ministrova syna, ale nebyl to už vztek ani uražená ješitnost, spíš pocit viny, vždyť kdo je vinen loupeží zralých plodů víc než, ptal se sám sebe, sadař?</p>
			<p class="MLP-text para-style-override-4">Po celý čas laskání se nepohnula, a&#160;snad právě její nezájem ve spojení s&#160;bolestnou představou, jak tu dychtivě přirážela a&#160;chraptivě přizvukovala protežovanému býčkovi, který to ani neuměl ocenit, způsobily, že dřív, než si připomněl psychickou bariéru, pro kterou s&#160;ní před léty přestal spát, do ní prostě vstoupil, a&#160;když drsně vykřikla jako tenkrát v&#160;zubařském křesle, spadla z&#160;něho všechna tíha světa a&#160;miloval ji tentokrát ne ve snu, místo Lízinky, ale vědomě, jako ji samu, a&#160;proto ho ani nepřekvapilo, i&#160;když nadchlo, že na vrcholu zmrtvýchvstání jejich lásky, poté co ho obkročila a&#160;řítila se k&#160;němu dolů, zatímco on unikal ze smrtelných pout a&#160;přeléval se vzhůru do ní s&#160;voláním z&#160;dob, kdy ji ještě nazýval svým římským chlapcem</p>
			<p class="MLP-text para-style-override-4">–&#160;Marku…! Marku…!</p>
			<p class="MLP-text para-style-override-4">a&#160;pak zvlhlí potem hýčkali jeden druhého v&#160;náručí, dokud se jejich dech neuklidnil tak, že řekla větu, na kterou čekal odjakživa:</p>
			<p class="MLP-text para-style-override-4">–&#160;Bedy, myslím, že budeš mít od minule </p>
			<p class="MLP-uroven3-nadpis para-style-override-1">55</p>
			<p class="MLP-text-bez1radku para-style-override-4">syna.</p>
			<p class="MLP-text para-style-override-4">Tak jako byl kdykoli hotov provést intervenci či obstarat spojení, bez nichž by SUPOV nemohl vzniknout ani přežít, odolával Doktor celý rok pozváním, aby poznal školu osobně. Funkce, jejíž důležitost potvrzovaly konexe, si ho zřejmě žádala natolik, že se s&#160;námahou uvolňoval i&#160;na úkon, jednou dokonce diskrétně prosil, aby věšení v&#160;úvodu trochu natáhli, kdyby se zpozdil; přišel málem s&#160;křížkem po funuse, když Šimsa, tehdy čerstvě jmenovaný vicemajstrem, nemohl s&#160;ohledem na svou pověst déle předstírat, že se mu zapletl uzel. Lízinka byla pro něho proto dlouho pojem, který chápal abstraktně: ptával se hlavně na její průběžné známky, aby s&#160;nimi seznamoval Nestora. Blíž ho zaujala až po příhodě na hranicích.</p>
			<p class="MLP-text para-style-override-4">–&#160;Gratuluju, řekl Vlkovi třetí den po výletu,&#160;– fandil jsem vám vždycky, teď vám navíc závidím.</p>
			<p class="MLP-text para-style-override-4">Dal si s&#160;Vlkem obvyklou krátkou schůzku o&#160;polednách v&#160;malé vinárničce s&#160;útulnými boxy zakrytými závěsem. Intimní osvětlení ji předurčovalo pro tajná setkání milenců, ale navštěvovali ji vesměs muži, kteří se oblečením, chováním, ano i&#160;rysy podobali jeden druhému jako manželé po mnohaletém soužití. Několik kroků odtud začínala totiž ulice, kde byly soustředěny centrály veřejné i&#160;tajné policie. Ačkoli si hosté jeden druhého až křečovitě nevšímali, neuniklo Vlkovi, že se při spatření Doktora mimoděk narovnali.</p>
			<p class="MLP-text para-style-override-4">–&#160;Závidíte tu, podivil se Vlk,&#160;– potupnou scénu?</p>
			<p class="MLP-text para-style-override-4">–&#160;Tu, upřesnil Doktor,&#160;– úžasnou vitalitu, která vám v&#160;ní dovolila vystupovat, jako váš vrstevník to umím ocenit. Ale nehrozí nějaká zrada ze strany té&#160;–</p>
			<p class="MLP-text para-style-override-4">zeptal se Doktor, upřímně znepokojen, </p>
			<p class="MLP-text para-style-override-4">–&#160;žabky?</p>
			<p class="MLP-text para-style-override-4">–&#160;Jaká…? nepochopil Vlk.</p>
			<p class="MLP-text para-style-override-4">–&#160;Co když bude v&#160;tom? Anebo co když, zeptal se Doktor, zne­klidněn vlastním nápadem,&#160;– už v&#160;tom je a&#160;hodí to na vás? Svědků má habaděj!</p>
			<p class="MLP-text para-style-override-4">–&#160;A&#160;proč, zeptal se Vlk otřesen,&#160;– by to dělala??</p>
			<p class="MLP-text para-style-override-4">–&#160;A&#160;proč, zeptal se Doktor,&#160;– ne?? Nejste snad ideální partie? Vydělala by jako herečka, která si vezme intendanta. Víte, kde zařvalo nejvíc talentů? Ne ve válkách, dokonce ani na úkoništích ne, ale v&#160;posteli! Kolik potencionálních básníků, kolik vědců, ano, kolik úkonářů promarnilo svou hřivnu mezi krásnými stehny, aby jednoho dne s&#160;hrůzou zjistili, že je to past nad pasti, tím zrůdnější, čím žádoucnější. Vás její čelist skřípla doopravdy, a&#160;jestli zas po hodině pustila, mějte to za varovný prst osudu a&#160;vyhněte se jí navěky. Neboť zakrátko zjistíte, že žádost vyprchala, ale zůstala klec, a&#160;vy dál platíte za krátké štěstí všemi poklady časnými i&#160;věčnými, dokud i&#160;tu čelist neprožere rez, jenže to bývá pozdě, stojíte tu sice svobodný, ale chudý kapsou i duchem. Není vás na to, Bedřichu&#160;–</p>
			<p class="MLP-text para-style-override-4">oslovil ho Doktor poprvé za ta léta křestním jménem, </p>
			<p class="MLP-text para-style-override-4">–&#160;škoda?</p>
			<p class="MLP-text para-style-override-4">–&#160;Ale já, namítl Vlk,&#160;– jsem už čtvrt století šťastně ženat!</p>
			<p class="MLP-text para-style-override-4">–&#160;Šťastně? užasl Doktor,&#160;– ale proč pak, proboha, pokoušíte osud s&#160;nějakou nedomrlou šestnáctkou?</p>
			<p class="MLP-text para-style-override-4">–&#160;Viděl jste, zaútočil tehdy Vlk,&#160;– ji, Doktore??</p>
			<p class="MLP-text para-style-override-4">Teď ji tedy uviděl. A&#160;jestliže na předsedu z&#160;pochopitelných příčin nezapůsobila, Doktor se musel rychle opanovat, aby jí nepolíbil ruku, ale jen podal svůj klobouk. Pak, předstíraje míchání, vytáhl zpod úložky bílý a&#160;růžový papírek, které tam pro ni uložil ještě doma. I&#160;to byl výsledek sblížení s&#160;Vlkem. Když vyslechl ve vinárně jeho mužnou zpověď, musel obdivovat brilantní řez trojúhelníkem, který Vlk vymyslel. A&#160;protože přesně vycítil jeho hlavní obavu, rozhodl se mu vyjít vstříc: zváživ všechna pro a&#160;proti, oznámil Vlkovi, že dá Lízince otázky sám. Určitě najde, pravil přesvědčivě, dvě takové, které vyžadují znalost, ne však výmluvnost. Tím byla dodržena fair play vůči ostatním a&#160;čisté svědomí měl Vlk-pedagog i&#160;Vlk-milenec. Což ho nezbavilo napětí, neboť šlo-li předtím hlavně o&#160;školu, teď šlo i&#160;o&#160;život; sevřel proto oba palce.</p>
			<p class="MLP-text para-style-override-4">Z&#160;Klapopru dostala Lízinka lámání kolem a&#160;Vlk měl pár vteřin odkrvenou hlavu. Zbláznil se? přemýšlel horečně, anebo nás zradil?</p>
			<p class="MLP-text para-style-override-4">O&#160;kole se psaly dizertace, kůl byl proti němu periferní jev! Malinko se mu ulehčilo, když Doktor, ačkoli jindy nechal kandidáty vyříkat, co umí, ukázal na lidský skelet v&#160;rohu třídy a&#160;přikázal.</p>
			<p class="MLP-text para-style-override-4">–&#160;Namalujte nám ho na tabuli.</p>
			<p class="MLP-text para-style-override-4">Lízinka nebyla žádná velká malířka, ale z&#160;toho naštěstí nema­turovala. Za pár minut vyrobila panáka, jen vzdáleně připomínajícího kostlivce.</p>
			<p class="MLP-text para-style-override-4">–&#160;Bravo, řekl Doktor a&#160;vděčný Vlk registroval, že tím povzbuzuje dívčino sebevědomí i&#160;psychologicky působí na předsedu,&#160;– no a&#160;teď nám, slečno kolegyně, označte číslicemi od jedné do devíti, v&#160;jakém sledu byste lámala.</p>
			<p class="MLP-text para-style-override-4">Vlk se modlil, aby si vzpomněla na neúspěch Richarda Mašína, který pak hoch napravil tak dětinským způsobem. Když po dvojím zaváhání&#160;– ruka s&#160;křídou bloudila nad kresbou jako nad šachovnicí&#160;– spočinuly jednička i&#160;dvojka, psané ještě po dětském způsobu jako bič a&#160;labuť, na obou holeních, začal znovu dýchat, ale když u&#160;krku skončila, přepadla ho znovu slabost: a&#160;co dál?</p>
			<p class="MLP-text para-style-override-4">–&#160;Bravo, řekl Doktor, když spustila křídu a&#160;upřela na něho dů­věřivé oči,&#160;– bon!</p>
			<p class="MLP-text para-style-override-4">Kvitoval pak výkon tak obšírně, že jednak vzbudil dojem, jako by vyluštila záludný chyták, jednak uvedl tolik podrobností&#160;– od počtu paprsků v&#160;okovaném kole, které nejstarší soudní knihy, frieské, stanovily na devět, než si sílící kosti lidstva vynutily postupné zvýšení na dvanáct, přes odchylnou ‚manière française‘, při níž přeráženo železnou tyčí, až po zostřenou verzi, kdy před poslední ranou vyříznuty zaživa srdce i&#160;genitálie a&#160;vše vecpáno rozdělanému do úst, jako roku 1692 rytíři Grandvalovi za neúspěšný, jeho chyba! přikývl Doktor, jako by ho Lízinka doplnila, za úspěšný by byl dostal řád! atentát na Wilhelma&#160;III.&#160;– že tím prakticky vyčerpal skripta.</p>
			<p class="MLP-text para-style-override-4">Bývalý učitel Vlk poznal, že je svědkem podobného triku, jakým pedagog při zkoušce pomáhá oblíbenci, aniž obsahem zaujatá komise postřehne víc než divák při vystoupení iluzionisty. Pak Doktor náhle skončil, a&#160;zakrývaje rukou zápisník, psal do něho známku. Když se zeptal s&#160;tázavým pohledem předsedy, chladnokrevně mu ho oplatil.</p>
			<p class="MLP-text para-style-override-4">–&#160;Žádná, podivil se bývalý prokurátor,&#160;– otázka…?</p>
			<p class="MLP-text para-style-override-4">–&#160;Bylo, podivil se podobně Doktor,&#160;– snad řečeno vše, nebo ne…? Na to nemohl nuancí neznalý předseda reagovat jinak než striktním pokynem kandidátce.</p>
			<p class="MLP-text para-style-override-4">–&#160;Tak Mopo!</p>
			<p class="MLP-text para-style-override-4">Lízinka si vytáhla Úkonovou mapu světa a&#160;Vlk doufal, že paní Tachecí ve středu přesně pochopila jeho jemnou narážku.</p>
			<p class="MLP-text para-style-override-4">–&#160;Když, řekl nebývale ostře Doktor,&#160;– už držíte křídu, napište nám, ať v&#160;tom není zmatek, na tabuli jen výjimky, a&#160;to v&#160;pořadí a)&#160;státy, kde byl trest smrti, a&#160;chraň vás bůh, říkat mu tady&#160;–</p>
			<p class="MLP-text para-style-override-4">pohrozil prstem, </p>
			<p class="MLP-text para-style-override-4">–&#160;‚smrťák‘, za tenhle zlozvyk budem znovu snižovat známky! tedy a)&#160;státy, kde byl trest smrti dočasně zrušen zákonem a&#160;b)&#160;státy, kde je v&#160;zákoně, ale nevykonáván. Všecky úkonářské státy uveďte jen přesným počtem, nechcem tu být až do večera. Tak do toho!</p>
			<p class="MLP-text para-style-override-4">Na rozdíl od předsedy komise, kterého nevlídný tón viditelně potěšil, Vlk věděl, že Doktor Lízince úkol maximálně zjednodušil. Přesto hleděl s&#160;úzkostí na osamělou postavičku, která už napsala na tabuli požadované rubriky a&#160;teď intenzivně přemýšlela v&#160;typicky študáckém postoji: s&#160;levou rukou na čele. Lízinka </p>
			<p class="MLP-text para-style-override-4">pozorovala vnitřní stranu ruky. Na ukazováku, prostředníku, prsteníku a&#160;malíčku měla inkoustovou tužkou napsány státy <span>a) i&#160;b</span>), kterých bylo naštěstí málo. Celou dlaň měla hustě popsánu ostatními státy. Pak začala hbitě opisovat a&#160;Vlkovi padal ze srdce kámen… než se v&#160;letu zastavil a&#160;začal valit hrůzu. Blbče! volal Vlk v&#160;duchu na Doktora, porušuje poprvé v&#160;životě subordinaci. Ve chvíli, kdy postřehl tu kardinální chybu, pochopil totiž, že dívka za nic nemůže: opisovala statistiku OSN, jak stála ve skriptech, zatímco Doktor&#160;– naschvál??&#160;– přehodil pořadí! Tak pod a) uvedla chybně Belgii, Lucembursko a&#160;Nicaraguu, patřící samozřejmě pod&#160;b), a&#160;<span>pod b) na</span>opak mylně Kostariku, Dominikánskou republiku, Ekvádor, Finsko, Island, Kolumbii, Německou spolkovou republiku, Rakousko, Švédsko, Švýcarsko, Uruguay a&#160;Venezuelu, patřící přirozeně pod a). Pak se obrátila a&#160;hleděla na něho, jak byla zvyklá z&#160;vyučovacích hodin.</p>
			<p class="MLP-text para-style-override-4">Vedle obou mužů jí nemohl dát ani nejmenší znamení; tím horečněji přemýšlel, co udělá, až ji ti dva vyhodí. Jediné, nač v&#160;tom zlomku vteřiny přišel, ho ohromilo neobvyklostí: postavit to jako otázku důvěry k&#160;sobě a&#160;ke škole vůbec…!</p>
			<p class="MLP-text para-style-override-4">–&#160;Bravo! řekl Doktor k&#160;jeho úžasu a&#160;hned pokračoval,&#160;– je to tedy bilance na první pohled neveselá, při bližším zkoumání však zjistíme, v&#160;tom s&#160;vámi souhlasím, že v&#160;leckterém z&#160;uvedených států ani dnes úkonáři neumírají hlady a&#160;především, že v&#160;hlavní skupině céček jsou navíc nejlidnatější státy světa. Tak nám na závěr počet států, kde se slušný člověk cítí ještě v&#160;bezpečí, dejte do kroužku, ať můžem konečně&#160;–</p>
			<p class="MLP-text para-style-override-4">dodal Doktor s&#160;pohledem na předsedu, jako by mluvil i&#160;za něho, </p>
			<p class="MLP-text para-style-override-4">–&#160;k&#160;obědu!</p>
			<p class="MLP-text para-style-override-4">Bože, říkal si Vlk, copak to přehlédli? Předseda měl statistiku ležet pod nosem, ale budiž: pro něho byla španělskou vesnicí. Jenomže Doktor?? Ten by ji odříkal o&#160;půlnoci pozpátku! Zbývalo vysvětlení, které napadlo Vlka už při zkoušce z&#160;Klapopru: Doktor Lízince pomáhá vědomě! Porušoval své železné zásady, a&#160;to svědčilo o&#160;dvojím: že si to může dovolit i&#160;vůči Nestoru a&#160;že si to dovolit chce… kvůli mně? ptal se Vlk podezřívavě. Přiznal si, že kvůli ní, a&#160;překvapilo ho, jak není s&#160;to definovat svůj pocit. Zatímco dětské poblouznění jejího spolužáka v&#160;něm stačilo vyvolat nevraživost, a&#160;mužské vzplanutí nejbližšího spolupracovníka dokonce mrazivou nenávist, tento nepokrytý zájem, z&#160;něhož se mohla snadno vyklubat vilná vášeň starce, mu kupodivu lichotil. Čím to? nechápal, až náhle jako by někdo rozsvítil v&#160;jeskyni. Skutečná láska chce být viděna i&#160;záviděna, připomněl si dávné poznání, k&#160;němuž ho přivedli bývalý prokurátor a&#160;jeho zesnulý druh; proto si připadal v&#160;pohraniční stanici spíš vyznamenán než ponížen, a&#160;proto nežárlil, když teď někdo jiný projevoval Lízince skoro bezostyšně sympatie. Bylo to koneckonců uznání jeho volbě, a&#160;tedy vlastně i&#160;jemu samému! Oč víc, napadlo ho, mně bude nakloněn svět, a&#160;jak vidět, také nadřízení, bude-li mi stát i&#160;pracovně po boku tohle fenomenální stvoření místo ženy, která nikdy nepřekonala odpor k&#160;mému oboru…</p>
			<p class="MLP-text para-style-override-4">–&#160;No tak to ne! zmrazil jeho úvahu ostrý hlas předsedy komise,&#160;– to snad opravdu ne!</p>
			<p class="MLP-text para-style-override-4">Procitl do katastrofy. Paní Lucie uhodla z&#160;Vlkovy středeční narážky dost, ale nenapadlo ji, bohužel, aby si státy s&#160;trestem smrti spočítaly. Teď se Lízinka, ruku s&#160;roztaženými prsty opět na čele, snažila o&#160;nemožné; zkratky jí tančily před očima a&#160;nakonec si nebyla jista, jestli nepřidala desítku. Pro jistotu ji ubrala a&#160;zakroužkovala 98.</p>
			<p class="MLP-text para-style-override-4">–&#160;Států se smrťákem, řekl předseda jízlivě, ačkoli správné číslo, které měl před sebou, určitě předtím sám neznal,&#160;– je sto osmnáct. Můžete jít.</p>
			<p class="MLP-text para-style-override-4">Lízinka se uklonila a&#160;opustila i&#160;s&#160;křídou třídu. Jak sklonila hlavu, zatáhla se opona vlasů a&#160;Vlka zamrazilo, když si představil její&#160;– vždyť je dosud nikdy neviděl!&#160;– slzy. Nebylo těžké najít záminku, aby se za ní rozběhl, ale momentálně byl pro ni užitečnější zde. Bohužel předseda, projevující předtím aktivitu téměř nulovou, jako by se snažil dohnat zameškané právě na vrub Lízinky. Vlk i&#160;po létech znovu divoce zatoužil dostat toho hnusáka, který nota bene nepochytil od svých teplých bratří ani jejich pověstnou kindrštube a&#160;navíc říká před žákyní ‚smrták‘, úředně do ruky; musel však jednou provždy vzít na vědomí, že muž, který se vrátil k&#160;branži vzdor veletuctu justičních&#160;– jak se alespoň všeobecně tvrdilo&#160;– vražd, je trvanlivý jako fosilní otisk trilobita. A&#160;když ten misogyn navrhl čtyřku, šel místo protestu mazat tabuli, protože si uměl představit verdikt, kdyby předseda objevil i&#160;první chybu.</p>
			<p class="MLP-text para-style-override-4">–&#160;Zatím, promluvil v&#160;tu chvíli Doktor, probíraje se zápisníkem, jako by návrh neslyšel,&#160;– jsme tedy udělili jedničku, dvě dvojky, čtyřku a&#160;sardel. Přidáme-li trojku, budeme mít přímo výstavní výsledek. Já vím,&#160;– vy </p>
			<p class="MLP-text para-style-override-4">obrátil se Doktor k&#160;Vlkovi, </p>
			<p class="MLP-text para-style-override-4">–&#160;jste ze zásady pro přísnější hodnocení, a&#160;právě dík tomu skočilo úkonářství před našimi zraky do příštího tisíciletí, ale snad by kolega Vlk na naši&#160;–</p>
			<p class="MLP-text para-style-override-4">obrátil se Doktor k&#160;předsedovi, </p>
			<p class="MLP-text para-style-override-4">–&#160;přímluvu mohl pro jednou přimhouřit oko a&#160;dát té trojce placet!</p>
			<p class="MLP-text para-style-override-4">–&#160;Ano…, zamumlal Vlk; nejraději by to byl zazpíval. Teď, když se nervák zázračně rozplynul, byl za něj vděčen. Tím, že byl pro ni ochoten riskovat postavení i&#160;dílo, vystavil svůj cit první skutečné zkoušce ohněm. Ryzost úmyslu překvapila i&#160;jeho a&#160;on se začal bláznivě těšit na večerní pointu svého jedinečného plánu.</p>
			<p class="MLP-text para-style-override-4">A&#160;bývalý prokurátor zapsal Lízince důležitě trojku, aniž postřehl, ten osudový manipulátor Vlka, jak geniálně byl teď zmanipulován sám.</p>
			<p class="MLP-text para-style-override-4">–&#160;To přestává všecko, rozzlobil se Vlk,&#160;– půjdu nahoru a&#160;ztropím kravál, že jste to ještě nezažili!</p>
			<p class="MLP-text para-style-override-4">–&#160;Ježíšmarjá, pane doktore, projevil se solidárně </p>
			<p class="MLP-uroven3-nadpis para-style-override-1">56</p>
			<p class="MLP-text-bez1radku para-style-override-4">vrátný,&#160;– on se jistě vrátí, Vonásek je jako hodiny, akorát holt má ty zuby…!</p>
			<p class="MLP-text para-style-override-4">–&#160;To je, řekl Vlk rozčileně,&#160;– jeho problém! Já mám dnes odpoledne stání a&#160;potřebuji…</p>
			<p class="MLP-text para-style-override-4">Do repliky zadrnčel telefon; přístroj jen o&#160;málo mladší budovy měl hlas budíku.</p>
			<p class="MLP-text para-style-override-4">–&#160;Haló, řekl i&#160;vrátný starosvětsky,&#160;– kdo tam?</p>
			<p class="MLP-text para-style-override-4">Prosebně přitom špulil na Vlka ústa, aby laskavě posečkal. Jeho tvář se náhle rozjasnila.</p>
			<p class="MLP-text para-style-override-4">–&#160;Vonásku, řekl s&#160;úlevou,&#160;– kde jste, tady pan doktor Vlk.</p>
			<p class="MLP-text para-style-override-4">–&#160;Pane Vonásek, řekl Vlk velitelsky, když vrátnému sluchátko prostě vzal,&#160;– jsem tu dneska už podruhé pro duplikát oddacího listu. Mám poprosit předsedu soudu? Já se s&#160;ním znám!</p>
			<p class="MLP-text para-style-override-4">–&#160;Já, řekl hlas na druhém konci drátu,&#160;– mám totiž zuby.</p>
			<p class="MLP-text para-style-override-4">–&#160;Já, přerušil ho Vlk,&#160;– se v&#160;zubařině vyznám, a&#160;nebudete-li tu úderem půl šesté, zařídím vám státní kontrolu všech úprav chrupu deset let dozadu, jasné?</p>
			<p class="MLP-text para-style-override-4">–&#160;Ale to už mám po úředních…, namítl hlas nesměle.</p>
			<p class="MLP-text para-style-override-4">–&#160;Vemte jed, řekl Vlk kategoricky,&#160;– že když vás tu nenajdu, budete mít po úředních hodinách nadosmrti. Platí?</p>
			<p class="MLP-text para-style-override-4">–&#160;Ano, řekl hlas zlomeně,&#160;– ale prosím vás…</p>
			<p class="MLP-text para-style-override-4">To už byl Vlk na cestě k&#160;autu. Kde jsem ten hlas slyšel? zapátral v&#160;paměti, ale vzdal to. Nejhorší měl pořád před sebou. Těšilo ho ovšem, když po ukončení maturit nenašel Lízinku v&#160;depresi, ale při oblíbeném masu, které hráli v&#160;cimentárně tím zaníceněji, že v&#160;tomto složení nejspíš naposledy, i&#160;proto neodmítla ani ona. ‚Naklepávaným‘ byl tradičně Šimon, ale když je nechali napochodovat do třídy a&#160;přečetli výsledky, ukázalo se, že jak hroší má kůži, tak citlivou duši: oplakával ztracenou šanci hlasitě a&#160;vytrvale, až museli přerušit ceremoniál a&#160;kolektivně ho utěšovat. Teprv když Lízinka už odcházela z&#160;hloučku spolužáků na poslední oběd do Kavěstry, našel Vlk příležitost zatelegrafovat jí znovu očima neměnnou otázku, která mu především dnes ležela na srdci; zavrtěla hlavou a&#160;on jí dalším pohledem radostně vzkázal, že jí gratuluje a&#160;dál drží palce.</p>
			<p class="MLP-text para-style-override-4">–&#160;Jedu do centra a&#160;zpět, řekl pak zbylým členům komise,&#160;– mohu vzít někoho s&#160;sebou?</p>
			<p class="MLP-text para-style-override-4">–&#160;Vřelý dík, řekl Doktor,&#160;– užil jste si nás dost. Dáme si tu někde krvavý biftek a&#160;čtvrtičku červeného, abychom se duševně připravili na mistrovky.</p>
			<p class="MLP-text para-style-override-4">–&#160;Já děkuji vám! zašeptal Vlk, když si podávali ruce, zatímco bývalý prokurátor si je šel mýt.</p>
			<p class="MLP-text para-style-override-4">–&#160;Za málo, zašeptal Doktor a&#160;spiklenecky na něho zamrkal, aby se vzápětí starostlivě zeptal,&#160;– s&#160;kufrem to klapne??</p>
			<p class="MLP-text para-style-override-4">–&#160;Z&#160;naší, řekl Vlk přesvědčeně,&#160;– strany jistě, Karlík je přesňák, přebere ho včas!</p>
			<p class="MLP-text para-style-override-4">Kladl to teď svému fámulovi znovu na srdce, když se blížili k&#160;oknům rozťatým mřížemi a&#160;na zvláštní průkazy projeli pan­céřovanými vraty, která se roztáhla a&#160;zavřela jako harmonika.</p>
			<p class="MLP-text para-style-override-4">–&#160;Rozkaz, šéfe…! řekl Karlík, ale v&#160;psích očích byla prosba.</p>
			<p class="MLP-text para-style-override-4">–&#160;Se špagátem to bude dneska slabší, řekl Vlk,&#160;– to víš: majstrštyk! Ale v&#160;nejhorším máš mít ten kufr.</p>
			<p class="MLP-text para-style-override-4">–&#160;Díky, šéfe! rozzářil se Karlík a&#160;spěchal mu otevřít dveře.</p>
			<p class="MLP-text para-style-override-4">Nahoře bylo všecko ažůr, vždyť témata mistrovských zkoušek zadal předem; tady už nešlo o&#160;nabiflované poučky, ale o&#160;fortel, který se nedá opsat, ošvindlovat ani dohonit za pár dní. Celý červen s&#160;výjimkou svatého týdne se také poctivě pilovalo; teď byla zkontrolována scéna, prověřeny rekvizity, oblečeny kostýmy, a&#160;chybělo jediné: publikum.</p>
			<p class="MLP-text para-style-override-4">Moderní koncepci mistrovských zkoušek vyvinuli ještě se Šimsou, ale pravý šmrnc jim dal paradoxně teprve Šimsův malér. V&#160;pondělí 24.&#160;března ráno identifikoval Vlk u&#160;přehrady Šimsův sportovní vůz a&#160;do vinárničky, kam ho spěšně obeslal Doktor, přiběhl hluboce deprimován. Nestorův vzkaz v&#160;něm vyvolal napřed zmatek, pak zničující vztek a&#160;nakonec, kupodivu, tvůrčí zápal. Hned věděl do detailu, čím mistrovské vyvrcholí. Nová éra úkonářství nemohla mít slavnější galapremiéru. Tehdy však ani v&#160;nejbujnější fantazii nemohl tušit, že ho bude s&#160;hrdinkou spojovat už nejen nit společných zájmů či lano vzájemných sympatií, ale pouto nejsilnější.</p>
			<p class="MLP-text para-style-override-4">Náhoda, ta režisérka dějin a&#160;osudů, byla i&#160;autorkou dramatického zauzlení. Nazítří po jejich nádherném smíření mu Markéta v&#160;slzách oznámila, že jí k&#160;ránu přijela, jak říkávala po něm, rudá jízda. Vlk byl zdrcen jako ona. Protože mu chyběl obvyklý stereotyp školy, bloudil, vykolejen, několik hodin po městě, než v&#160;okamžitém impulzu odmávl nejbližší taxi, aby za pár minut zvonil u&#160;Tachecích. Počítal, že dívka rodičům vše oznámila, měl však pro strach uděláno. Kupodivu považoval za svou výhodu totéž, k&#160;čemu svého času cílil Šimsa: že co se stalo, nemůže se odstát, a&#160;on není uličník, který zazvonil a&#160;prchl, nýbrž seriózní muž, který zvoní, aby se hlásil k&#160;odpovědnosti.</p>
			<p class="MLP-text para-style-override-4">Lízinčina matka ho uvítala skoro slavnostně. Chvíli měl dojem, že v&#160;něm vítá příštího zetě, ale brzy zjistil, že prostě nic neví. On zas nevěděl, že ji okouzlil už při prvním a&#160;dodnes jediném setkání po loňských Velikonocích. Častokrát si na něho myslela, ano, i&#160;to hloupé vzplanutí k&#160;povrchnímu Šimsovi bylo, jak si teď přiznávala, podvědomě vyvoláno touhou přiblížit se tomuto uhrančivému muži. Také teď se jí rozbušilo srdce, a&#160;tak opět zásluhou Vlka už v&#160;této chvíli zvedal neviditelný výpravčí-osud neslyšitelnou trubku, přestože staronové milostné lože, Oskarův gauč, mělo mít odjezd až zítra odpoledne.</p>
			<p class="MLP-text para-style-override-4">–&#160;Pane profesore, vydechla litujíc, že opět nemá na sobě modelové šaty z&#160;Francie, a&#160;dokonce ani apartní župánek,&#160;– jdete za mnou…?</p>
			<p class="MLP-text para-style-override-4">–&#160;To bych si, řekl poněkud rozpačitě, nejsa na tento žánr připraven, ale stačil smeknout klobouk a&#160;políbit jí galantně ruku,&#160;– bez ohlášení netroufl, milostivá paní. Kontroluji před zkouškami žáky a&#160;jdu se přesvědčit, zda vaši dceru náš studijní zájezd nezdržel.</p>
			<p class="MLP-text para-style-override-4">Jakkoli byl fanatickým vyznavačem pravdy, uznával i&#160;‚svatou‘, jak jí říkával, lež, kdy by pravda natropila víc škod než užitku; proto nezbytnou obhlídku zákazníků, kterou Šimsa nazýval ‚mrk na krk‘, prováděl v&#160;bílém plášti vonícím Markétinou dezinfekcí, předstíraje zdravotníka. Měla-li ohled na rodiče dcera, nemohl on oznámit jako buran, Paní, přeřízl jsem vám dítě! Nesnášel hulvátství na pracovišti, natož v&#160;životě.</p>
			<p class="MLP-text para-style-override-4">–&#160;Lízinka, řekla paní Tachecí tragicky,&#160;– leží.</p>
			<p class="MLP-text para-style-override-4">–&#160;Leží?? vyděsil se Vlk; poslední pannou, kterou měl, byla ne­šťastná kolegyně Jarošová, a&#160;vzpomínka, jak ji pomstil, vygumovala všecky ostatní včetně té, jak přestála ztrátu nevinnosti. Cítil, že ho to nicméně nezbavuje odpovědnosti, a&#160;vyčítal si, že se o&#160;dívku zajímá až po dvou dnech, které protrpěla vinou jeho vášně.</p>
			<p class="MLP-text para-style-override-4">–&#160;Žádný, pospíšila si paní Lucie, když poznala, že se stal obětí jejího dramatizování, kterým obvykle prorážela letargii manžela,&#160;– strach, pane profesore, jen obvyklé&#160;–</p>
			<p class="MLP-text para-style-override-4">pokračovala, zardívajíc se, že o&#160;tom hovoří právě s&#160;ním, </p>
			<p class="MLP-text para-style-override-4">–&#160;dívčí věci, naše Lízinka si na ně ještě nestačila zvyknout, ale pojďte se na ni podívat, leží, chudinka, jako Lazar.</p>
			<p class="MLP-text para-style-override-4">Lízinka četla Hýtu a&#160;Batula a&#160;zobala z&#160;talířku směs rozinek a&#160;oříšků, které si vzala ve spíži, když byla matka na nákupu. Po každé páté řádce rozlouskla oříšek. Po každé desáté sezobla hrozinku, ale tu cucala a&#160;rozkousla až s&#160;dalším oříškem.</p>
			<p class="MLP-text para-style-override-4">–&#160;Lízinko, podívej, kdo za tebou přišel, no konečně&#160;– </p>
			<p class="MLP-text para-style-override-4">zaradovala se paní Lucie rychle, když obhlédla situaci, </p>
			<p class="MLP-text para-style-override-4">–&#160;pořádně stůněš, doteď jsem ji nemohla dostat od učení!</p>
			<p class="MLP-text para-style-override-4">Vlk měl oči. Skripta spočívala na odklápěcím stolku u&#160;okna pod velkou ptačí klecí z&#160;obchodního domu. Že na ně od příjezdu nesáhla, řeklo mu o&#160;jejím stavu víc než tucet lékařů.</p>
			<p class="MLP-text para-style-override-4">–&#160;Kdybyste dovolila, řekl matce co nejběžnějším tónem,&#160;– rád bych ji trochu oťukal.</p>
			<p class="MLP-text para-style-override-4">–&#160;Jen si poslužte: řekla paní Lucie s&#160;hranou srdečností, nedokázala však úzkostně nedodat,&#160;– má naše Lízinka nějaký problém…?</p>
			<p class="MLP-text para-style-override-4">Ta nervozita byla pochopitelná, vždyť měla první možnost zeptat se na dceřin prospěch; SUPOV si vyhradil podávat informace rodičům jen v&#160;kritických případech. Dosud byl jen jednou upozorněn starý Hus, že syn musí nezbytně přidat, a&#160;Kazíkům zaslán mastný účet za dělovou kouli, kterou František hodil při exkurzi z&#160;recese do hladomorny. Kazík senior dal synovi kapky: nastříkal mu do očí slzný plyn a&#160;pak mu zmydlil holý zadek služebním pendrekem.</p>
			<p class="MLP-text para-style-override-4">–&#160;Naše, řekl Vlk netuše, že si ji stejně přivlastňoval Šimsa,&#160;– Lízinka patří mezi premianty, jde o&#160;docela běžnou konzultaci, jakou mám se všemi.</p>
			<p class="MLP-text para-style-override-4">–&#160;Pak, řekla paní Lucie ulehčeně,&#160;– vás nebudu rušit.</p>
			<p class="MLP-text para-style-override-4">Sotva zavřela dveře dětského pokojíku, byl by se nejraději na dívku rozprostřel jako v&#160;kupé a&#160;zlíbal jí tváře, rty i&#160;bradavky, které ho předevčírem tak strhly svou ženskostí, že se k&#160;nim přisál jak dítě. Ale bránili mu v&#160;tom Hýta, Batul, hrozinky a&#160;oříšky, i&#160;možnost, že se paní Tachecí vrátí; od prvního setkání ji řadil k&#160;matkám, jaké dělal už nejednou, když se právě pro dítě neštítily ničeho.</p>
			<p class="MLP-text para-style-override-4">–&#160;Tak jak, řekl přehnaně hlasitě,&#160;– Tachecí, jak se cítíte před zkouškami? A&#160;–</p>
			<p class="MLP-text para-style-override-4">dodal něžným šepotem, </p>
			<p class="MLP-text para-style-override-4">–&#160;po milování…?</p>
			<p class="MLP-text para-style-override-4">Odpověděla mu bolestnou grimasou.</p>
			<p class="MLP-text para-style-override-4">–&#160;No to mě těší, zahlaholil,&#160;– to&#160;–</p>
			<p class="MLP-text para-style-override-4">zašeptal konejšivě, </p>
			<p class="MLP-text para-style-override-4">–&#160;je jen o&#160;poprvé…!</p>
			<p class="MLP-text para-style-override-4">K&#160;jeho překvapení zavrtěla líbeznou hlavou.</p>
			<p class="MLP-text para-style-override-4">–&#160;Potřebujete s&#160;něčím poradit? zeptal se nahlas sebejistě;&#160;– co&#160;– šeptal nervózně, </p>
			<p class="MLP-text para-style-override-4">–&#160;se děje? Kde to bolí?</p>
			<p class="MLP-text para-style-override-4">Hřbetem Hýty i&#160;Batula mu nesměle naznačila epicentrum. Nebylo však v&#160;místě, které Doktor nostalgicky nazýval pastí, ale přímo pod talířkem s&#160;pokroutkami, v&#160;geometrickém středu břicha.</p>
			<p class="MLP-text para-style-override-4">–&#160;Tak opravdu jen, ujišťoval se tiše,&#160;– rudá jízda?</p>
			<p class="MLP-text para-style-override-4">Nechápavý pohled mu připomněl, že dívka nemůže znát jeho cudný opis z&#160;dob, kdy se ještě šíleně styděl jako dnes ona.</p>
			<p class="MLP-text para-style-override-4">–&#160;Tak opravdu jen, upřesnil šeptem,&#160;– měsíčky? No to se na to&#160;– </p>
			<p class="MLP-text para-style-override-4">volal bodře, </p>
			<p class="MLP-text para-style-override-4">–&#160;podíváme.</p>
			<p class="MLP-text para-style-override-4">Její oči mu sdělily, že uhodl i&#160;se zmýlil. Okamžik byl zmaten, než pochopil.</p>
			<p class="MLP-text para-style-override-4">–&#160;Nebo naopak…? zašeptal rozčileně.&#160;– Naopak nepřijela? Rudá jízda nepřijela??</p>
			<p class="MLP-text para-style-override-4">A&#160;když vážně přikývla, zapomněl na bdělost i&#160;slušnost.</p>
			<p class="MLP-text para-style-override-4">–&#160;Nepřijela! vykřikl.</p>
			<p class="MLP-text para-style-override-4">Měl zas pocit, že omdlí, tentokrát štěstím. V&#160;akutní potřebě vzduchu otevřel dveře pokojíka.</p>
			<p class="MLP-text para-style-override-4">–&#160;Pane prof…, hlesla vyděšeně paní Lucie; nestačila ani předstírat, že šla náhodou kolem.</p>
			<p class="MLP-text para-style-override-4">Byl hned při smyslech. Předčasná radost, kterou zažil s&#160;Markétou, mu dala lekci. Vždyť nebyl-li to jenom sen, muselo jeho sémě předejít rudou jízdu o&#160;pouhé hodiny a&#160;novému životu nebyly ještě ani celé dva dny! Pohotově se uchýlil k&#160;další své lži.</p>
			<p class="MLP-text para-style-override-4">–&#160;Nepřijela mi maminka, vysvětlil, inspirován pojmem, který právě nejvíc kmital v&#160;jeho myšlenkách,&#160;– marně jsem čekal na nádraží, doufám, že přijede příštím vlakem!</p>
			<p class="MLP-text para-style-override-4">A&#160;jako tolikrát v&#160;dějinách náhodný výrok rozťal gordický uzel záhad, tento blábol mu pomohl objevit zázračný lék na citovou rozpolcenost. Neztrácel čas.</p>
			<p class="MLP-text para-style-override-4">–&#160;Tachecí, zavolal na Lízinku hlasem starého kantora, spaluje ji pohledem mladého milovníka,&#160;– jen tak dál! Držím palce! Ať&#160;–</p>
			<p class="MLP-text para-style-override-4">obrátil se ještě jednou k&#160;matce s&#160;jemnou narážkou, </p>
			<p class="MLP-text para-style-override-4">–&#160;se podívá hlavně na Úkonovou mapu světa!</p>
			<p class="MLP-text para-style-override-4">Spěchal za Doktorem a&#160;po něm za Markétou, aby je oba, každého k&#160;něčemu, ano, přiznal si to, zmanipuloval. Nedělal to rád, ale nemusel se snad dobrovolně vzdát milovaných brouků a&#160;oblíbené kantořiny, aby dělal, co potřebovali jiní? Ať tedy zas jednou jeho intelekt donutí druhé učinit z&#160;vlastní vůle, co potřebuje on!</p>
			<p class="MLP-text para-style-override-4">Paní Lucie pochopila jemnou narážku přesně, a&#160;když ve skriptech zjistila, oč jde, obrátila se na manžela. Jako obvykle zklamal; navrhl, aby se Lízinka seznam prostě naučila.</p>
			<p class="MLP-text para-style-override-4">–&#160;Zbláznil ses? křičela matka,&#160;– s&#160;dcerou ti mlátí krámy, a&#160;ty chceš, aby si pamatovala sto třiatřicet států??</p>
			<p class="MLP-text para-style-override-4">Brzy poznala, že manžel tentokrát nesabotuje, ale pro změnu neví. V&#160;nouzi se nazítří odpoledne znovu obrátila na Oskara, který byl výjimečně doma, a&#160;dokonce sám. Když mu problém vyložila, poradil bez váhání, ať si holka státy napíše na dlaň jako státní značky automobilů. Tím jeho pomoc neskončila. Našel jí v&#160;knihovně nad gaučem autoatlas a&#160;ji pak na gauči pod knihovnou konečně dopravil i&#160;na onen břeh, kde nebyla šestnáct let, když ji před půl rokem vysadil těsně před ním odporný Šimsa, jehož za to potrestalo nebe. Oskar se zdál být upřímně uchvácen: zatrhl jí ve zlatém kalendáříku jako v&#160;tanečním pořádku všechny volné termíny, aby plavbu&#160;– No to je fantazie, bobečku, vyrážel, žárlím na toho bejka, Lucy, řekl pak udýchaně, co ti dal tuhle školu!&#160;– zopakovali. Nepřiznala jemu ani sobě, že to mohl být jedině doktor Tachecí; reagovala provinilým povzdechem, kterým ho tak mistrně rozplamenila, že vyplul znovu okamžitě.</p>
			<p class="MLP-text para-style-override-4">Když se opět blížila k&#160;cíli, stala se jí podivná věc: přistihla se, že přivírá oči, aby si mohla představit, že jí tu rozkoš působí ne tuctový, i&#160;když milý kurevník Osi, ale záhadný a&#160;jedinečný Vlk, jehož první i&#160;druhá návštěva ji vyburcovaly z&#160;šípkového spánku. Proto jí o&#160;dva dny později v&#160;sobotu&#160;– zapalovala jednu cigaretu od druhé, jak napjatě očekávala Lízinčin návrat ze zkoušek u&#160;onesů a&#160;v&#160;duchu mstivě přísahala manželovi, který se nezúčastněně nimral v&#160;známkách, že ho ještě dnes s&#160;Oskarem třikrát podvede&#160;– vzal jeho příchod dech.</p>
			<p class="MLP-text para-style-override-4">–&#160;Hledáte, ale Lízinka…, koktala a&#160;do tváře se jí hnala krev.</p>
			<p class="MLP-text para-style-override-4">–&#160;Ne, madame, řekl, smekaje a&#160;líbaje jí ruku,&#160;– jdu úmyslně teď, abych zastihl jen vás.</p>
			<p class="MLP-text para-style-override-4">–&#160;Ale manžel je, bohužel, vyrazila s&#160;námahou; dech se jí úžil a&#160;ňadra dmula. Poprvé nezatoužila po žádných šatech a&#160;přála si být oblečena pouze do své horké kůže, napadlo ji, že to klidně může risknout a&#160;zatáhnout ho do ložnice, byla si naprosto jista, že její muž teď od známek nevstane.</p>
			<p class="MLP-text para-style-override-4">–&#160;Měl jsem na mysli, upřesnil to rychle,&#160;– vás oba!</p>
			<p class="MLP-text para-style-override-4">I&#160;když hned vystřízlivěla a&#160;měla svůj předchozí nápad za výplod chorého mozku, pochopila právě dík jemu, že jedničkou v&#160;jejím životě je od prvního spatření Vlk. Jako z&#160;dálky slyšela jeho hlas, vyprávějící v&#160;rohovém pokoji stručně a&#160;věcně, co jim oběma, uklonil se omluvně jednomu i&#160;druhému, dosud musel tajit, aby nemařili vyšetřování.</p>
			<p class="MLP-text para-style-override-4">V&#160;sobotu 22.&#160;března tohoto roku, přes výslovný příkaz odvolat pravidelnou exkurzi pro onemocnění šéfa školy, odvezl bývalý docent Šimsa jejich dceru lstivě do své chaty, čímž se dopustil trestného činu únosu. Tam ji omámil a&#160;zkusil přimět, aby mu byla po vůli, což se pro dívčin statečný odpor nezdařilo, zakládá nicméně skutkovou podstatu trestného činu znásilnění. Aby ji zlomil, spáchal před jejími zraky justiční vraždu, a&#160;chlípný záměr nedovršil jen dík včasnému zásahu orgánů.</p>
			<p class="MLP-text para-style-override-4">Jejich skvělá dcera, pokračoval Vlk, požádala, aby vyšetřování ušetřilo rodiče. S&#160;tříměsíčním odstupem, který prokazuje, že strašný zážitek překonala bez následků, vzal na sebe on, jenž k&#160;ní má po nich nejblíž, povinnost informovat je a&#160;současně vyslechnout jejich náměty. Aby unikl spravedlnosti, předstíral totiž zvrhlík utonutí v&#160;důsledku autonehody, a&#160;byl úředně prohlášen za mrtvého. Teď, když byl dopaden, nemá na něho stát právní postih, a&#160;proto se rozhodl přenechat viníka rodičům a&#160;škole. Když domluvil, bylo ticho.</p>
			<p class="MLP-text para-style-override-4">Doktor Tachecí v&#160;anglickém obleku po otci, který si oblékl k&#160;odpolednímu čaji, ještě chvíli napjatě hleděl na Vlka jako milovník valčíků, který omylem zakoupil vstupenku na čtvrttónovou symfonii a&#160;stále ještě doufá, že se ozve to krásné m-ca-ca, m-ca-ca a&#160;svět bude zase v&#160;pořádku. Když se Vlkův vážný výraz nezměnil, přenesl pohled na manželku; jak by byl uvítal, kdyby začala křičet, třískat dveřmi a&#160;odpalovat další ohňostroje, které bytostně odmítal, ale jimiž vždy obrátila sebehorší situaci v&#160;Lízinčin prospěch. Ona však seděla tichá, zahleděna kamsi skrze profesora.</p>
			<p class="MLP-text para-style-override-4">Jakmile totiž zjistila, že Lízinka vyšla z&#160;příběhu bez úhony, předstírala sice dál pozornost, ale celá její mysl byla upřena jinam; snažila se, aby Vlk pochopil poselství, které mu psala očima, což se jí bolestně nedařilo: profesor z&#160;nepochopitelných důvodů napjatě očekával reakci manžela.</p>
			<p class="MLP-text para-style-override-4">Doktor Tachecí vstal a&#160;vyšel beze slova do předsíně. Opřel se jednou rukou o&#160;zeď a&#160;nějakou dobu pozoroval zimní krajinu. Asi ji posunul, protože si náhle všiml, že děti sáňkují do kopce. Pečlivě obraz narovnal a&#160;vstoupil do koupelny. Tam svlékl sako, pověsil na volné ramínko a&#160;zapnul mu všecky knoflíky. Přetáhl košili přes hlavu a&#160;vhodil do koše s&#160;prádlem, sundal hodinky a&#160;položil je na galerii pod zrcadlo jako vždycky před spaním. Namočil si kartáček, vymačkal na něj z&#160;tuby poslední kopeček pasty. Také by mohli vysílat na noc něco veselejšího, pomyslel si. Když mu v&#160;ústech příjemně zapěnilo, bodlo ho svědomí: čím si vyčistí zuby Lucie a&#160;Lízinka? Vtom mu došlo, že jsou tři odpoledne a&#160;že hrůzu, kterou se snažil zaplašit, neviděl v&#160;televizi, nýbrž ji na vlastní kůži prožilo </p>
			<p class="MLP-text para-style-override-4">jeho dítě. Když opět stanul na prahu pokoje, byl do pasu nahý, z&#160;úst mu jak šílenci kanula fluorová pěna, ale poprvé promluvil jako normální člověk.</p>
			<p class="MLP-text para-style-override-4">–&#160;A&#160;od čeho, zeptal se chraptivě,&#160;– jste </p>
			<p class="MLP-uroven3-nadpis para-style-override-1">57</p>
			<p class="MLP-text-bez1radku para-style-override-4">kati??</p>
			<p class="MLP-text para-style-override-4">Ve tři čtvrti na tři, těsně než náčelník věznice přivedl hosty, volal zezdola Karlík, aby mu šli pomoct. S&#160;Kazíkem a&#160;bratry Královými vystrkali nahoru po schodech dva nádražácké rudly: na jednom byl přivázán koš, z&#160;něhož zaznívalo divoké kvičení, na druhém tichý lodní kufr. Jen je stačili zamknout do prkovny, když na vnější mříži SUPOVu zarachotily klíče.</p>
			<p class="MLP-text para-style-override-4">Mistrovské zkoušky měly být koncipovány tak, aby uspokojily vysoké nároky odborníků, kteří si přijdou&#160;– poprvé jistě skepticky&#160;– omrknout, je-li v&#160;tom dorostu, vyhnaném prášky, aspoň jeden talent hodný angažmá, ale aby současně zaujaly i&#160;laiky: vždyť se tu měli s&#160;příští činností děcek poprvé setkat rodiče. Mladší Šimsa svého času věděl spíš než Vlk, co právě táhne, a&#160;přišel s&#160;myšlenkou show, při níž by žáci předvedli znalcům svou dovednost a&#160;ostatní diváky seznámili poutavou i&#160;zábavnou formou se slavnou historií, dělným dneškem i&#160;zajištěnou budoucností svého povolání. Když Vlk, už sám, projekt realizoval, odboural šimsovskou estrádnost a&#160;navrhl seriózní férii s&#160;využitím postupů pokrokového divadla i&#160;prvků moderního výstavnictví.</p>
			<p class="MLP-text para-style-override-4">Kaproklas byl během června svépomocí proměněn v&#160;‚síň tradic‘, kde byly s&#160;popisky vystaveny nejrůznější dobové úkonářské i&#160;mučící nástroje a&#160;zařízení, ať už makety, nebo vzácné originály, které Vlk získal během roku při&#160;– protivilo se mu to, ale věděl, že tím zachraňuje nenahraditelné hodnoty&#160;– turistických exkurzích úplatou kastelánů. Na černých stěnách visely reprodukce rytin a&#160;obrazů znázorňujících celou paletu klasických úkonů, v&#160;čele s&#160;dvanáctidílným oltářním cyklem Umučení mučedlníků.</p>
			<p class="MLP-text para-style-override-4">Kapromod čerstvě vybílili, aby i&#160;tím jasem dokumentovali úžasný pokrok, který zaznamenalo úkonářství dík moderním technologiím a&#160;ideologiím. Nazvali ho ‚sálem otevřených dveří‘, protože bylo možno navštívit i&#160;plynovou komoru, a&#160;v&#160;elektrické dokonce usednout do křesla. Stěny zdobily velké lesklé barevné snímky zajímavých úkonů z&#160;celého světa.</p>
			<p class="MLP-text para-style-override-4">Kabinety byly hned při adaptaci prozíravě vybaveny posuvnou stěnou; nyní byly obě prostorné místnosti poprvé spojeny ve slušně velký sálek. Židle, které mohli diváci libovolně natáčet, umožňovaly sledovat děj na obou stranách. Na hranici kabinetů v&#160;samém středu kruhového amfiteátru stála vysloužilá městská lucerna a&#160;pod ní stará popelnice, jak je Karlík po dlouhém shánění vyštrachal na skládce a&#160;František, z&#160;něhož se vyklubal všeuměl, nalakoval na láhvozeleno.</p>
			<p class="MLP-text para-style-override-4">Ještě dali na dívčí záchod tabulku HOSTÉ a&#160;na chlapecký DOMÁCÍ; na něm, protože každý metr školy byl už nějak využit, musela třída přečkat dobu, než se příchozí usadí v&#160;sálku a&#160;chodba poslouží místo zákulisí. Vlkův smysl pro přesný řád a&#160;čistý žánr mu pomáhal vyvážit hendikep, že od dob kantořiny nerežíroval. Nedělal si iluzi, že by mohl konkurovat profesionálům, ale chtěl aspoň ušetřit publikum trapností typických pro ochotníky, kteří se nalíčení a&#160;okostýmovaní producírují po foyeru, aby ohromili příbuzné i&#160;známé.</p>
			<p class="MLP-text para-style-override-4">Účinkující byli tedy skryti, chodba ještě zněla vrzáním bot a&#160;bzukotem hlasů a&#160;Vlk, drže se úmyslně v&#160;takovém odstupu, aby se nevnucoval ani nestranil, odpovídal lehkými úklonami na premiérově rozpačité pozdravy. Spokojeně zaznamenával, že nechybí žádná z&#160;tváří, které vídal desítky let na úkoništích celé vlasti, a&#160;radostně ho zaujala pro děcka zvlášť důležitá kakaová pleť zástupce třetího světa, který byl zřejmě na vězeňské stáži. Pro Vlka samotného byla nejdůležitější přítomnost Tachecích, které směl doprovodit inženýr Alexandr. Pak se ze zástupu vydělili bývalý prokurátor a&#160;Doktor, aby mu za všecky popřáli zdaru; zaujali v&#160;sálku místa vyhrazená přímo u&#160;lucerny a&#160;vytáhli, teď už jen sami dva, klasifikační notesy. Nastal hromadný úprk z&#160;chodby, takže zvonek nastavený na 15.15 vyburcoval jen osamělého Vlka.</p>
			<p class="MLP-text para-style-override-4">Opřel se o&#160;zeď, zavřel oči a&#160;několikrát zhluboka vdechl a&#160;vydechl. Škoda, zalitoval, že tu není Markéta, vzdor svým výhradám mu kdysi právě ona dodávala odvahu před riskantními veleúkony. Ale její výstup začínal z&#160;dobrých důvodů až v&#160;šest, a&#160;tak si musel pomoct sám. Otevřel oči a&#160;udělal pár ostrých dřepů jako vždycky, než si šel pro zákazníka, či v&#160;pauzách mezi jednotlivými čísly. Natáhl ruku. Nechvěla se. Nahmatal tep. Byl v&#160;normě. Zaklepal na chlapecké WC, a&#160;když vyšli, nezvykle ztichlí, poplival jednoho po druhém na rameno. Skláněje se k&#160;Lízinčinu, zašeptal jí do ucha.</p>
			<p class="MLP-text para-style-override-4">–&#160;Nepřijela…?</p>
			<p class="MLP-text para-style-override-4">Stydlivě zavrtěla hlavou a&#160;vykročila za ostatními ke dveřím Kaproklasu, ve svém vznešeném kostýmu ještě nezemštější a&#160;žádoucnější než kdy dřív. A&#160;Vlk si při vší inteligenci i&#160;fantazii nedokázal srovnat v&#160;hlavě, že tam v&#160;ní možná kráčí i&#160;jeho </p>
			<p class="MLP-text para-style-override-4">syn. Odtrhl od nich zrak, tiše otevřel dveře Kapromodu a&#160;po špičkách prošel šerem za poslední řadu diváků. Těžké záclony byly staženy a&#160;dva ze čtyř přenosných reflektorů ozařovaly v&#160;Kaproklasu cvičné lešení. Nově namořeno působilo velmi opravdově; hodně k&#160;tomu přispívala hromada hlíny, široká káď a&#160;tlustý kůl. To už Albert, pověřený funkcí hrajícího inspicienta, udeřil na gong a&#160;v&#160;průsečíku světelných kuželů se objevila </p>
			<p class="MLP-text para-style-override-4">Lízinka. Měla na sobě někdejší svatební pláštěnku své matky obarvenou na rudo, na hlavě působivě&#160;– František!&#160;– kašírovanou korunu s&#160;nápisem HISTORIE. V&#160;jedné ruce držela berlu, s&#160;kterou k&#160;ní do loňska nepoznán chodíval dědeček Alexandr jakožto Mikuláš, v&#160;druhé nesla proutěný kufírek polepený jako hotelovými nálepkami kolečky s&#160;letopočty; vtipně naznačovaly, že paní Historie cestuje v&#160;čase. Proutí bylo nestylové, ale nutné: kazetový magnetofon uvnitř by jinak nebylo slyšet. Lízinka udeřila holí a&#160;kufírek začal hovořit Albertovým jemným hlasem Vlkův drsný text.</p>
			<p class="MLP-text para-style-override-4">–&#160;Jsem Historie. Skoro ve všech řečech jsem ženského rodu, ale má povaha je mužská, a&#160;proto mám&#160;–</p>
			<p class="MLP-text para-style-override-4">tak prostou i&#160;umělecky účinnou fintou sňal autor z&#160;Lízinky břemeno monologu, </p>
			<p class="MLP-text para-style-override-4">–&#160;mužský hlas. Jsem On i&#160;Ona, oplodňuji i&#160;rodím, věnčím silné, zapomínám slabé, trestám nehodné. A&#160;o&#160;tom dnes více!</p>
			<p class="MLP-text para-style-override-4">Albert na lešení znovu udeřil do gongu a&#160;Albert na pásku změnil tón. Vlk chtěl úvodem vyvolat atmosféru pašijových her a&#160;použil břeskné pouťové poetiky. Na to, že nebyl žádný básník&#160;– ale o&#160;poezii diskutoval jednou celou noc s&#160;tehdejším básníkem mladé generace po premiéře jeho veršované hry, ve které oslavoval revoluci a&#160;oplakával svůj rozvod&#160;–, měly jeho sloky překvapivou úroveň.</p>
			<p class="MLP-verse para-style-override-4">–&#160;Prvními známými úkonidly <br/>staly se člověku čtyři živly: <br/>voda, oheň, země a&#160;vzduch, <br/>neboť první úkonář byl Bůh.<br/>Když však lidstvo stále více pyká, <br/>bere si Bůh spomocníka.<br/>Brzy už za něho drží stráž <br/>kat, popravčí, úkonář!</p>
			<p class="MLP-text para-style-override-4">Lízinka klepla berlou a&#160;ustoupila do šera vedle pódia, aby neodváděla pozornost. Proč netleskají?? ulekl se Vlk, ale to už paní Tachecí dala spontánně signál všem, kteří si netroufali sami. Aplaus v&#160;úvodu představení mívá elektrizující účinek a&#160;nejinak působil zde.</p>
			<p class="MLP-text para-style-override-4">V&#160;pomalém, ale ostrém rytmu hudby nahrané za verši&#160;– na to, že nebyl žádný muzikus, vybral ji Vlk obdivuhodně přesně: středověkou náladu scénky dokresloval svatební pochod z&#160;Lohengrina&#160;– stoupal zezadu na lešení v&#160;červeném trikotu František jakožto Meister Franntzn a&#160;za ním v&#160;černých trikotech jako pacholci Petr a&#160;Pavel Královi, vlekoucí zákazníka v&#160;režném rouchu. Byl to Šimon.</p>
			<p class="MLP-text para-style-override-4">Pásmo bylo vynalézavě komponováno tak, aby v&#160;jeho průběhu každý žák složil mistrovskou zkoušku a&#160;vedle toho zafungoval podle potřeby jako kamarádův spomocník. Stačilo bohatě, že museli škrtnout Šimonovo samostatné číslo a&#160;komplikovaně krátit zvukový doprovod; zaskakovat za Šimona i&#160;v&#160;ostatních byla by katastrofa: neplánované převleky a&#160;nucené přestávky by vzaly dramatické skladbě rytmus a&#160;napětí. Naštěstí si to dal předseda komise před polednem vysvětlit, což zvedlo náladu i&#160;Šimonovi. Viděl se uvíznout drápkem a&#160;snažil se svým výkonem zaseknout celý spár tím víc, že v&#160;první řadě seděl stařičký otec, který o&#160;ztroskotání jediného synka dosud nevěděl. Podoben špatným hercům od šmíry obracel oči v&#160;sloup, skřípěl zuby a&#160;bolestně funěl, až se Vlk několikrát bál, že promluví. Kazík, kterému teď šlo o&#160;hlavní známku, si však počínal jako rutinér.</p>
			<p class="MLP-text para-style-override-4">Kdykoli Šimon už už otevřel ústa, lusknul, a&#160;Albert dole prudce zavířil na malý bubínek. Pokaždé se Šimon lekl a&#160;přesně tehdy provedl František úkon. Napřed mu podrazil nohy; tlouštík spadl na hromadu písku do vystlaného propadu tak opravdově, až část publika vzdychla. Zatímco se neviděn plížil ven, podržel František tam, kde diváci tušili ústa, obilné stéblo; Petr s&#160;Pavlem si plivli do dlaní a&#160;jámu vmžiku zaházeli. Pak si trojice zavdala z&#160;měchu, kterým je uhostil Meister Franntzn. Ten ironicky nalil šůs kořalky i&#160;do stébla, když vtom už znovu zazněl pochod z&#160;Lohengrina a&#160;na lešení stoupal v&#160;režném rouchu&#160;– Šimon. Potlesk uhasilo syčení, když vyspělejší návštěvníci pochopili, že je to jen konec první věty.</p>
			<p class="MLP-text para-style-override-4">Při dalším virblu hodil František na Šimona pytel tak šikovně, že ho spomocníci bez potíží ‚utopili‘ v&#160;kádi. I&#160;ta měla otvor ústící do propadla a&#160;vedle něho lavór s&#160;vodou, takže efekt byl dokonalý. Když si úkonáři spokojeně připíjeli a&#160;Meister Franntzn ulil i&#160;do vody, zazněl potřetí Lohengrin a&#160;nad schody znovu vycházela jak zploštělý měsíc Šimonova směšná hlava. Teď už potlesku žádné syčení nezabránilo. Trval do dalšího virblu, při němž dvojčata spojenými silami Šimona nadzvedla a&#160;Kazík nasměroval na kůl. Když ho Králové pustili a&#160;ještě potáhli za nohy, část publika vyjekla, a&#160;když Šimonovi vyjel konec kůlu za krkem, zakryly si všecky ženy oči. Ale to už burácel smích a&#160;ony mezi prsty nevěřícně hleděly, jak Šimon vstává z&#160;kůlu, ovšem zasunovacího, drže v&#160;ruce špici, ovšem vysunovací. Na to, že Vlk nebyl žádný scénograf, vymyslel skvělý grandguignol, aniž měl tušení o&#160;jeho žánrové existenci.</p>
			<p class="MLP-text para-style-override-4">Zatímco se šťastný Kazík, který měl nejhorší za sebou, opětovně děkoval, litoval Vlk, že kvůli Šimonovi odpadají „Čínská muka“; ušil mu je na tělo a&#160;nepochyboval, že by obstál. S&#160;parukou glacnou, na níž byl jen cůpek vlasů&#160;– odznak asijských úkonářů&#160;– měl vstoupit v&#160;kimonu na lešení, kde by mu byl zatím Albert připravil prvního Zujku&#160;– po Silvestru na horách tak začali říkat cvičným figurínám&#160;–; měl viset za cop na sloupu, aby se sotva dotýkal prken konečky prstů, s&#160;odhaleným, asijsky nažloutlým břichem. Pak by byl Albert zapálil v&#160;hořáku líh. Šimon sám si měl přinést kleště, metrovou rouru s&#160;jedním zaletovaným koncem a&#160;klícku s&#160;krysou.</p>
			<p class="MLP-text para-style-override-4">Námětem scénky byl typicky čínský trest, popsaný evropským svědkem 22.&#160;července 1920 v&#160;Kantonu. Poté co by byl Šimon pustil zvíře z&#160;klícky do roury, přitiskl by ji otevřeným koncem k&#160;břichu, vzal do kleští a&#160;podsunul hořák, aby plameny žíhaly zaslepený konec. Soudný pozorovatel musel chápat, že krysa může prchat před žárem jediným směrem. Do orientální hudby&#160;– Vlk zvolil příhodně Perský trh&#160;– měl vydávat Albert zpod pódia nelidské výkřiky, ale hlavní šok měl po odložení roury připravit divákům brilantně uplatněný realismus; při všech zkouškách stačilo pár minut k&#160;tomu, aby se krysa prokousala celým objemem do Zujkova břicha: tvořil je velký kus sýra!</p>
			<p class="MLP-text para-style-override-4">Na to vše teď musel zapomenout, utěšit se, že má první číslo na příští rok. Teď už zas vnímal jen okouzlující Historii, která za potlesku přeběhla chodbou do Kapromodu, takže promluvila publiku za zády. Protože současně zhasly první a&#160;rozžaly se druhé dva reflektory namířené v&#160;protisměru, diváci se rychle zorientovali a&#160;s&#160;chutí otáčeli židle v&#160;očekávání dalších překvapení. Když dozněl klapot, což nejvěrnější uspíšili syčením, promluvil magnetofon. Bohužel, nebylo možno vystřihnout první ani poslední verš, které se vztahovaly na škrtnuté číslo, ale Vlk věřil, že si toho nikdo nevšimne.</p>
			<p class="MLP-verse para-style-override-4">–&#160;Jste skvělá celá, čínská muka, <br/>ale i&#160;Evropanů ruka <br/>uměla muka všeliká.<br/>Leč&#160;– technika je technika!<br/>A&#160;tak se dřív než parostroj <br/>objevil slavný hlavostroj.<br/>Že však i&#160;dál chce fortel stětí, <br/>to dokazuje obraz třetí!</p>
			<p class="MLP-text para-style-override-4">František, který převzal gong, udeřil chytře až do posledního slova, takže Šimonův výpadek byl beze zbytku překonán. Albert na pásku znovu změnil tón: hovořil teď podle pokynu režie nezúčastněně jako televizní hlasatel.</p>
			<p class="MLP-text para-style-override-4">–&#160;V&#160;roce 1938 byla ve Vídni odsouzena k&#160;nejvyššímu trestu vražedkyně Marta Marek. Rozsudek byl spíš symbolický, protože Rakousko už třicet let nepopravilo ženu. Paní Historie&#160;–</p>
			<p class="MLP-text para-style-override-4">Albert na pásku udělal pauzu, do které Lízinka klepla berlou, </p>
			<p class="MLP-text para-style-override-4">–&#160;rozhodla jinak. Po ‚anšlusu‘ Rakouska nařídil gauleiter Vídně, aby rozsudek byl vykonán. V&#160;rodině říšských popravčích nezavládlo přesto nadšení: atraktivní žena s&#160;rudými vlasy a&#160;modrýma očima byla totiž chromá a&#160;upoutána na pojízdné křeslo!</p>
			<p class="MLP-text para-style-override-4">Z&#160;chodby vjel do Kapromodu vozíček z&#160;vězeňské nemocnice tlačený dvojčaty, která si jen převázala přes trikoty pestré zástěry a&#160;narazila čepice s&#160;kšiltem, jak Vlk pamatoval z&#160;jakési hry od Nestroye. Diváci zašuměli: na vozíku neseděla krásná žena, ale hrbatý Albert, Vlk cítil, jak vzduch těhotní napětím.</p>
			<p class="MLP-text para-style-override-4">–&#160;Muž, jehož večer před úkonem vezli k&#160;‚mašince‘ v&#160;křesle co nejpodobnějším originálu, byl slavný Johann Baptist Reichhart z&#160;Mnichova, který za svůj plodný život udělal 3165 zákazníků. Nejslavnější číslo měl však předvést na sklonku této&#160;–</p>
			<p class="MLP-text para-style-override-4">hovořil Albertův hlas, zatímco Albertovo tělo vyletělo z&#160;vozíku, který Petr s&#160;Pavlem nečekaně překlopili kupředu, a&#160;rozpláclo se pár decimetrů před lůžkem školní gilotiny, načež Albert mrštně vyskočil a&#160;v&#160;mžiku byl zpátky na vozíku, </p>
			<p class="MLP-text para-style-override-4">–&#160;noci. Znovu a&#160;znovu si obětavě otloukal kolena, aby našli přesné místo k&#160;zastavení a&#160;vypilovali techniku shodu, až…&#160;–</p>
			<p class="MLP-text para-style-override-4">zazněl valčík Na krásném modrém Dunaji, v&#160;jehož rytmu byl Albert zvrháván stále blíž, než konečně přistál na sklápěcím lůžku, </p>
			<p class="MLP-text para-style-override-4">–&#160;…&#160;až si Johann Baptist Reichhart&#160;–</p>
			<p class="MLP-text para-style-override-4">reportoval neviditelný Albert, co viditelný Albert předváděl, </p>
			<p class="MLP-text para-style-override-4">–&#160;udělal křídou rysku a&#160;pronesl větu, která vešla do dějin pro svůj reálný humanismus.</p>
			<p class="MLP-text para-style-override-4">Valčík zmlkl a&#160;živý Albert-Reichhart řekl hlubokým hlasem:</p>
			<p class="MLP-text para-style-override-4">–&#160;Jak bude padat, chytněte ji včas pod rameny, nebo si rozbije frňák a&#160;všecko mi tu pokrvácí!</p>
			<p class="MLP-text para-style-override-4">Vlk si uvědomil, že Albert je hned po Lízince hlavním strůjcem úspěchu, a&#160;děkoval své předvídavosti, že ho už od dětství vedl v&#160;patrnosti. Nechápal, jak ho kdy mohl zatlačit do pozadí Šimsa, vždyť ten&#160;– jednou si to musel přiznat!&#160;– nebýt akutní potřeby, by se byl nikdy nemohl stát docentem; ať si hrál sebevíc na intelektuála&#160;– při prohlídce jeho chaty zjistili, že se snažil dokonce ‚vynalézat‘&#160;–, zůstal vždycky primitivním zupákem! František dal virbl a&#160;Vlk hmatatelně cítil, jak publikum zatajilo dech.</p>
			<p class="MLP-text para-style-override-4">V&#160;šeru, kam na okamžik zacouvali, Petr s&#160;Pavlem bleskurychle posadili do křesla ženskou Zujku, pečlivě oblečenou i&#160;maskovanou podle dochovaných policejních fotografií. Albert se postavil ke korpusu gilotiny a&#160;Vlk postřehl, že i&#160;on je teď rozrušen. Virbl sílil. Dvojčata vyjela s&#160;křeslem do světla. Pak s&#160;ním, přesně jak nazkoušeno, vyrazili kupředu, na křídové čáře je zvrátili, zachytili padající Zujku těsně nad lůžkem a&#160;postrčili do lunety. Tu ji Reichhart-Albert jedním hmatem uzavřel a&#160;druhým vytrhl závlačku spušťadla. Těžký šikmý nůž zaduněl o&#160;podloží, hlava s&#160;rudou parukou se skulila do koše a&#160;červené konfety, jimiž byl naplněn krk, zavířily v&#160;úchvatné poetické stylizaci.</p>
			<p class="MLP-text para-style-override-4">Vnímavé obecenstvo pochopilo změnu žánru. Z&#160;tváří se vytratil úsměv a&#160;bylo zřejmé, že bouřlivý potlesk nepatřil jen Albertovu výkonu&#160;– tleskal i&#160;Doktor, takže majstršlág měl naději na výtečnou&#160;–, ale také památce nepřekonatelného Reichharta a&#160;jeho hesla: Není zákazníka, kterého by úkonář neudělal.</p>
			<p class="MLP-text para-style-override-4">Black-outu, plánovaného pro úpravu scény, využil Vlk k&#160;ne­po­zorovanému odchodu na chodbu; chtěl mít volnost pohybu, kdyby vznikl nějaký zádrhel. Náročnost pořadu stoupala od čísla k&#160;číslu, jestliže Františkovi a&#160;Albertovi přece jen ulehčoval úkol ochotný kamarád, či dokonce poddajná loutka, teď měl vstoupit do hry prvek iracionality jako ve skutečném životě. Na řadu přišel koš a&#160;kufr.</p>
			<p class="MLP-text para-style-override-4">Pavel s&#160;Petrem odhodili zástěry i&#160;čepice, v&#160;černých trikotech vklouzli do připravených džín a&#160;spěchali, vycepováni úmornými zkouškami, k&#160;jeho kanceláři. Vlk se podivil, jak ta štěňata, která loni dovedla leda kudlou zaživa stáhnout psa, dnes v&#160;presantním časovém harmonogramu úkonaří s&#160;použitím špičkové techniky&#160;– a&#160;už ho ani nepotřebují… propadal nostalgii, jakou ho před nedávnem začal naplňovat jeho věk; tu se ozval ze sálku úder berlou a&#160;bylo to, jako by ho zavolalo samo mládí.</p>
			<p class="MLP-text para-style-override-4">Aby nerušil, sledoval skulinou ve dveřích další intermezzo paní Historie. Zatímco z&#160;pánského WC zaznívalo Albertovo frkání&#160;– musím pro ně vyboxovat pořádné sprchy!&#160;–, z&#160;Kapromodu zněl jeho hlas, teď zas deklamující.</p>
			<p class="MLP-verse para-style-override-4">–&#160;Už skvělá budoucnost nám zpívá, <br/>však zákazníků neubývá.<br/>Buď zákazníkům třikrát běda: <br/>na naší straně je i&#160;věda!<br/>Náš zákazník je smrti syn!<br/>Už silně syčí pilný plyn.<br/>Zmar zákazníkům&#160;– naše heslo!<br/>Už velebzučí elekřeslo.</p>
			<p class="MLP-text para-style-override-4">Těmito vynalézavými verši začal autor nenásilně proměňovat Paní Historii v&#160;úkonářku, aby tak s&#160;předstihem navodil mistrovskou zkoušku Lízinčinu. Dříve však ještě břeskný dixieland převedl další brilantní zkratkou diváky za oceán; sugestivní rytmus je navíc podle záměru režie uvolnil. Tím víc překvapil i&#160;nanovo elektrizoval celý sál hrůzný jekot, který vzápětí naplnil všechny prostory školy: to dvojčata přivlekla z&#160;prkárny&#160;– Vlk měl nos, že stál na chodbě, sami dva by stěží dokázali otevřít dveře&#160;– koš, uvolnila víko a&#160;vrhla se na ‚zákazníka‘.</p>
			<p class="MLP-text para-style-override-4">Za léta dospěl Vlk k&#160;trpkému poznání, že je-li nějaké téma v&#160;umění i&#160;publicistice dokonale odbyto, ať už z&#160;pruderie, nebo z&#160;neinformovanosti, pak právě úkon. Ale i&#160;těch pár set zmínek&#160;– pakatel například ve srovnání s&#160;počtem popsaných souloží, při nichž jde stále o&#160;stejné pohyby&#160;– se vyhýbá základnímu problému: dopravě zákazníků na úkoniště. Jako by se předpokládalo, že po rozsudku se každý&#160;– stěžoval si Doktorovi&#160;– cpe horem dolem do šlingle! Ve skutečnosti mohl i&#160;robustní Karlík předvést kolekci šrámů, které mu zůstaly na památku po zubech a&#160;nehtech, a&#160;co modřin i&#160;boulí zahojil čas, o&#160;oschlých plivancích nemluvě! V&#160;rámci VĚŠENÍ byl proto ‚Přípravě věšeného‘ věnován celý leden a&#160;výsledek této průpravy chtěl Vlk prezentovat způsobem dostatečně přesvědčivým. Figurant z&#160;řad spolužáků, i&#160;kdyby se rval jako lev, by nesmazal dojem, že jde o&#160;smluvenou hru, a&#160;muže z&#160;kufru si schovával jako zlatý hřeb večera. Nápad, jímž problém vyřešil, byl vlkovsky geniálně prostý.</p>
			<p class="MLP-text para-style-override-4">Osmdesátikilového zákazníka, který dával záruku, že svým bojem o&#160;život přesvědčí i&#160;strhne každého, získal Vlk za cenu masa a&#160;za dvě vstupenky na mistrovské zkoušky od muže, na jehož dvoře potkal Richarda Mašína. Švagr náčelníka podhorské věznice byl záměrem zaujat, protože úspěch by navždy odstranil jeho každoroční předpouťové trable s&#160;řezníky. Dodal tedy v&#160;pravé poledne dne D&#160;Vlkově škole svého záložního pašíka, a&#160;dvojčata očekával první skutečně ostrý úkon v&#160;životě.</p>
			<p class="MLP-text para-style-override-4">Ačkoli celý červen pilně trénovala na Karlíkovi, zjistila hned, že poutat trpělivého dobráka a&#160;vynervované zvíře je nebe a&#160;dudy. Až dosud líné prase řádilo jako arabský plnokrevník a&#160;hoši nestačili uhýbat, aby jim některé kopýtko neorazítkovalo obličej. Úžasně jim pomáhala moderní melodie, kterou jim Vlk, inklinující ke klasice, dovolil vybrat; za tu důvěru teď sklízel jejich statečnou obětavost. Rozhodlo, že Pavel nasadil vepři zezadu dvojitý nelson a&#160;zvrátil se s&#160;ním nebojácně na záda, nato Petr spoutal zadní a&#160;pak i&#160;přední nožičky tak dokonale, že musel provaz znovu povolit, aby bratr mohl vytáhnout ruce. Celou dobu ječelo zvíře zcela neprasečím způsobem, stačilo zavřít oči a&#160;člověk slyšel bránící se ženu; Vlk nemohl nevzpomenout přízraku úkonářství&#160;– Suzanne Ohlschlagové, odsouzené v&#160;Hamburku pro pomoc milenci, francouzskému válečnému zajatci: rvala se s&#160;dozorkyněmi i&#160;spomocníky čtvrt hodiny, než jí Friedrich Heer jako své Čtyřistajedničce ‚oholil krk‘.</p>
			<p class="MLP-text para-style-override-4">Když se chlapcům podařilo natáhnout přes vepřovou hlavu ‚pardon-mask‘ z&#160;černého igelitu, takže jekot pokračoval con sordino, byli vzdor své kondici i&#160;trénovanosti zbroceni potem, že to viděli a&#160;cítili diváci z&#160;poslední řady. S&#160;vydýchaným vzduchem rozpalovaným reflektory houstly i&#160;sympatie. Druhý potlesk odměnil bratry, když dovlekli zmítající se žok sádla na křeslo, a&#160;třetí, když se jim podařilo prase&#160;– kabinu osvětlovala pětisetwattová žárovka jako televizní studio&#160;– přikurtovat a&#160;upevnit mu na krátké končetiny elektrody. S&#160;uzavřením dveří ustal jek úplně. Každý z&#160;kandidátů se postavil k&#160;jedné straně ovládacího panelu.</p>
			<p class="MLP-text para-style-override-4">Když je tu tak viděl, s&#160;pěšinkami vlevo i&#160;vpravo, přemáhající rozbouřený dech, musel jim Vlk odpustit všechny nevinné študácké podvůdky z&#160;minula; teď, kdy jim nemohl pomoci žádný hřeben na světě, prokazovali oba poctivě nabyté vědomosti a&#160;dělali škole čest. Museli použít nízkou voltáž, jinou nebyl SUPOV dosud&#160;– allons, enfants! bijete se i&#160;za své následovníky&#160;– vybaven. S&#160;ohledem na vrstvu tuku, která tohoto zákazníka chránila účinněji než jiné, i&#160;na žádoucí spád pořadu, rozhodli se výboje zkrátit a&#160;zintenzivnit; propočet jim obstaral Doktor z&#160;jakéhosi tajného počítače a&#160;teď už mohli jen doufat, že to programátor nezbabral. Opět zavířil&#160;– jako Shakespeare z&#160;Plutarcha čerpal Vlk bez předsudků z&#160;Hofbauera&#160;– bubínek.</p>
			<p class="MLP-text para-style-override-4">–&#160;Go! zavelel Pavel a&#160;bratři společně potáhli páku; proťala čtvrtinu stupnice až k&#160;číslici 1000. Velkými kulatými okny bylo dobře vidět, jak se při první ráně, zvané ‚blow‘, prase vymrštilo; připomnělo to známé snímky kosmonautů při přetížení, kdy popruhy hrozí přetržením. Uvolnila se však jenom ‚pardon-maska‘ a&#160;Vlk po prvním úleku poznal, že je to věci na prospěch.</p>
			<p class="MLP-text para-style-override-4">–&#160;Go! zvolal teď Petr a&#160;oba bratrsky postrčili páku k&#160;číslici 2000. ‚Hard blow‘ trvala jen pět vteřin, ale stačila, aby vepři vypadly naráz všechny štětiny, jako když je řezník spaří vodou. Současně se doslova rozpustily oči, což bez masky působilo mohutným dojmem.</p>
			<p class="MLP-text para-style-override-4">–&#160;Go! vykřikl zas Pavel a&#160;páka sjela zpátky k&#160;tisícovce. Po této ‚blow up‘ povolilo rázem vnitřní napětí a&#160;prase dopadlo do křesla; dalo se krásně sledovat, jak celým korpusem procházejí, podobny mořským vlnám, křeče. Zvíře bylo viditelně v&#160;bezvědomí a&#160;mlelo z&#160;posledního.</p>
			<p class="MLP-text para-style-override-4">–&#160;Go! ozval se naposled Petr a&#160;páka projela celou stupnicí do maxima, které tu představovalo příkon akumulačních kamen, tedy 4000&#160;wattů. To byla ‚blow out‘&#160;– rána z&#160;milosti, a&#160;další zběsilé vzepnutí teď už lehce nahnědlého těla bylo pouhou motorickou reakcí mrtvého organismu, ze které jen idioti, rozzlobil se Vlk v&#160;duchu, jako lékaři Piedlièvre a&#160;Fournier ve zprávě Francouzské akademii, usuzují na bolestivost a&#160;barbarskou antihumánnost tohoto nejmodernějšího&#160;– co by vlastně chtěli?? mlátit to ve spánku palicí??&#160;– z&#160;úkonů. Virbl ostře skončil úderem paliček a&#160;současně v&#160;kabině symbolicky zhaslo světlo.</p>
			<p class="MLP-text para-style-override-4">Zabouřil potlesk. Poprvé tleskl dlaní o&#160;dlaň i&#160;předseda komise. Hned se ovládl, ale Vlk si mohl trochu oddechnout, zdálo se, že velký průlom konečně nastal. Pak pohasl&#160;– kvůli zásadní úpravě scény&#160;– celý sál a&#160;on si do morku kostí uvědomil, že jde o&#160;vše: nultý ročník školy se uzavíral, na řadě byla Lízinka. Po několika vteřinách, kdy i&#160;napětí v&#160;sále dostoupilo vrcholu, zazněl Albertův hlas, tentokrát do tmy.</p>
			<p class="MLP-verse para-style-override-4">–&#160;Nemít Historie meč, plyn, kulku, kůl, <br/>bylo by jí nyní stěží půl.<br/>A&#160;tím pádem není těžké, jářku, <br/>poznat v&#160;Historii&#160;–</p>
			<p class="MLP-text para-style-override-4">Naráz zaplanuly reflektory. Všechny mířily na lucernu. Pod ní na popelnici stála Lízinka. Plavným obloukem odhodila korunu daleko od sebe, že zapadla do tmy kdesi u&#160;plynové komory, a&#160;spustila z&#160;ramen pláštěnku. Stála tu v&#160;jednotné košili i&#160;sukni jako ztělesnění mladé dívky dneška, a&#160;Albertův hlas se podobal fanfáře.</p>
			<p class="MLP-verse para-style-override-4">–&#160;první úkonářku!<br/>Ať nás doprovází cestou na měsíce <br/>ztepilá a&#160;čistá jako šibenice!<br/>Ať o&#160;ní zvěst dotkne se hvězd:<br/>Strangulare humanum est!</p>
			<p class="MLP-text para-style-override-4">S&#160;posledním slovem zaduněl z&#160;magnetofonu populární pochod, který budíval celou zemi do nových roků i&#160;svátečních dnů, a&#160;v&#160;jeho rytmu vešel z&#160;chodby do Kapromodu čtyřstup: pod jakousi slavobránou z&#160;konopného provazu, který držela po stranách kráčející dvojčata, vezli Albert s&#160;Františkem rudl, na němž spočíval objemný kufr. I&#160;děcka se stačila bleskově převléknout, takže jejich vstup připomínal malý občanský průvod s&#160;alegorickým vozem. Za skandovaného potlesku pochodovali chvíli na místě, aby na Albertovo znamení provedli přesně nacvičené pohyby; Albert sám vypnul magnetofon, takže se v&#160;sále rozhostilo dramatické ticho, dvojčata čtyřručně postavila kufr na podlahu, a&#160;když František s&#160;Albertem současně odemkli oba zámky, převrátili jej. Doktor Tachecí, dosud v&#160;první řadě nesvůj, se dychtivě nahnul vpřed a&#160;sevřel své jemné ruce v&#160;pěst: z&#160;kufru vypadl do kozelce zkroucený </p>
			<p class="MLP-uroven3-nadpis para-style-override-1">58</p>
			<p class="MLP-text-bez1radku para-style-override-4">Šimsa.</p>
			<p class="MLP-text para-style-override-4">–&#160;Ale jak, zeptal se Vlk ohromeně, když mu Doktor detailně vypověděl příhody dvojice Šimsa–Tachecí od rendez-vous pod sochou řezníka s&#160;teletem až po návrat poručíka Honse s&#160;kafíčkem do bývalé kaple,&#160;– to víte??</p>
			<p class="MLP-text para-style-override-4">Až do tohoto rozhovoru v&#160;útulné vinárničce netušil, že se temná událost týká i&#160;žákyně.</p>
			<p class="MLP-text para-style-override-4">–&#160;Přece od něho, odpověděl Doktor.</p>
			<p class="MLP-text para-style-override-4">–&#160;Ale vždyť on je…, zakoktal Vlk; viděl před hodinou, jak autojeřáb vytahuje z&#160;hlubin sportovní vůz, z&#160;jehož otevřených dveří klouzala s&#160;crčící vodou bílá břicha ryb.</p>
			<p class="MLP-text para-style-override-4">Doktor vytáhl náprsní tašku a&#160;z&#160;ní fotografii. Položil ji na stůl uzavřeného boxu a&#160;napil se vína, nespouštěje z&#160;Vlka oči. Barevný snímek z&#160;kamery Polaroid ukazoval bez nejmenší pochyby docenta Šimsu, který se trochu zaraženě, ale rozhodně živě usmíval do objektivu. Pod bradou držel toporně, zřejmě na přání fotografa, ústřední deník složený tak, aby vyniklo dnešní datum; Vlkovi došlo hned, že včera ráno, kdy se měly za Šimsou zavřít přehradní vody, nebylo tohle číslo ani vysázeno.</p>
			<p class="MLP-text para-style-override-4">–&#160;Ale jak…, začal znovu a&#160;Doktor ho déle netrápil. Vyložil mu, že se docent ještě předevčírem v&#160;noci správně obrátil na něho a&#160;on naštěstí zastihl včas pravé lidi. Malér proto nepřekročil práh věznice, ale i&#160;tak pobouřil. V&#160;souvislosti se starým případem Mašín byl vzat SUPOV pod lupu, nevetřel-li se na školu škůdce. Bohužel na světlo vyplynuly materiály silně kompromitující právě Šimsu.</p>
			<p class="MLP-text para-style-override-4">–&#160;Ale co…, chtěl se Vlk zeptat, Doktor však zůstal v&#160;předstihu.</p>
			<p class="MLP-text para-style-override-4">–&#160;Je v&#160;odkladu trestu, vysvětlil mu.</p>
			<p class="MLP-text para-style-override-4">–&#160;Ale jakého?? stačil Vlk konečně jednou dokončit otázku.</p>
			<p class="MLP-text para-style-override-4">–&#160;Nejvyššího, odpověděl Doktor a&#160;pokračoval, netuše, že po­dobnou větu slyšel Vlk kdysi nespravedlivě o&#160;sobě,&#160;– má toho na pět šlinglí. Je zatím v&#160;nějaké fešácké čekárně pro odfajfkované, co mají úředně po funuse, ale mohou se ještě hodit, a&#160;Šimsa, bůh ví, že jsem&#160;–</p>
			<p class="MLP-text para-style-override-4">povzdechl si Doktor, </p>
			<p class="MLP-text para-style-override-4">–&#160;ho měl rád, ale tím víc mě rozzlobil svou neupřímností, je zatraceně v&#160;dluhu. Když zklamal školu jako první docent, ať jí poslouží jako první&#160;–</p>
			<p class="MLP-text para-style-override-4">navrhl Doktor, a&#160;Vlkovi teprve tehdy došlo, co mohlo dívenku potkat, </p>
			<p class="MLP-text para-style-override-4">–&#160;zákazník!</p>
			<p class="MLP-text para-style-override-4">Šimsův ‚odchyt‘, jak na Zámečku rádi říkávali, provedli poslední den v&#160;červnu ráno, sotva vyšel z&#160;WC, ještě v&#160;erární noční soupravě, dlouhých bílých podvlékačkách a&#160;tílku s&#160;krátkými rukávy; tím ho měli už bez límce. Ale prakticky začal oné první jarní neděle, když mu, už po přátelské domluvě, náhle vzali klíče od vozu s&#160;tím, že ho nějaký čas zdrží přípravou na zvláštní úkol. Už mu, dík Doktorovi, otrnulo, toužil co nejdřív&#160;– byl si teď jist, že podivná porucha provždy pominula&#160;– obejmout Lízinku, a&#160;proto se vzepřel. Ale muž, který se dosud kolegiálně usmíval, pojednou ztvrdl a&#160;položil před něho list papíru. Starý inkoust vybledl, stále však spolehlivě tlumočil Šimsovo ‚doznání‘, že likvidoval revoluční organizaci i&#160;s&#160;velitelem.</p>
			<p class="MLP-text para-style-override-4">„…&#160;a&#160;slibuji,“ četl s&#160;pocitem, že hraje ve špatné detektivce, „až do event. vykonání rozsudku, napravovat svou vinu neúnavnou službou revoluci“.</p>
			<p class="MLP-text para-style-override-4">Byl otráven, že tu slabomyslnou směnku, podepsanou bezvousým nýmandem, předkládají teď zralému specialistovi, který dávno napravil i&#160;svou interpunkci, a&#160;když přistál&#160;– tentokrát v&#160;helikoptéře&#160;– u&#160;prahu známého Zámečku, dokonce ho po létech zabolelo v&#160;rozkroku. Brzy však poznal, že Zámeček je teď pro změnu jakousi fešáckou úschovnou prominentů před důležitými akcemi. Vždyť jeho spolustolovníkem byl proslulý špion, který před rokem vytlačil z&#160;obrazovek papírové hrdiny, když večer co večer líčil, s&#160;jakým odporem v&#160;cizině veřejně škodil své vlasti, aby jí mohl tajně prospívat; důvěrně prozradil Šimsovi, že tu čeká, až bude zinscenován jeho útěk za hranice s&#160;legendou, že s&#160;odporem vystupoval naopak tady, což mu v&#160;cizině získá novou důvěru, s&#160;níž bude moci tím víc škodit, a&#160;tedy o&#160;to víc prospívat vlasti. O&#160;vlastním úkolu se Šimsa zatím dozvěděl jen to, že si žádá právě jeho kvalifikace a&#160;inteligence; chápal to jako projev mimořádné důvěry.</p>
			<p class="MLP-text para-style-override-4">Když mu však cestou z&#160;WC přikázali nastoupit, tak jak je, do transportního kufru, v&#160;němž bude propašován do blázince pro vysoké státní činitele, namítl, že nebyl úkolován, co tam. Další pokyn, řekli stroze, mu dá na místě známá osoba. Instinkty z&#160;dob tajných armád dosud fungovaly: srazil nohy a&#160;složil se tak, aby mohli přirazit víko.</p>
			<p class="MLP-text para-style-override-4">Kufr byl dost těsný a&#160;špatně větraný. Podle otřesů i&#160;hluku Šimsa usoudil, že ho vezou na korbě náklaďáku, a&#160;snažil se vidět svou situaci z&#160;lepší stránky: vzpomínal, jak kdysi vystoupil z&#160;pojízdné cely do strmé kariéry. Přitom si však připomněl jiný kufr, zavazadlový prostor limuzíny, kde skončil její uživatel, a&#160;zmocnil se ho neklid. K&#160;tomu se přidalo, že z&#160;něho brzo lil pot a&#160;po hodině cítil každou kost. Ulevilo se mu, když ho konečně někdo složil a&#160;pak někam nesli a&#160;vezli na něčem, co mělo gumová kola. Bohužel, když kufr znehybněl, neotevřela ho ani známá, ani jiná osoba. Šimsovi nastalo nekonečné čekání. Nejvíc ho deprimovalo, že za celý transport neuslyšel lidský hlas a&#160;i teď přerušoval ticho jen zvuk podobný chrochtání.</p>
			<p class="MLP-text para-style-override-4">Jako zastara se pokusil bezstarostně usnout, ale nešlo to, nebyl už mladík ani tajnoarmějec, měl už co ztratit i&#160;koho se bát. Bát…? Zapátral nosem a&#160;zděsil se: jeho do té chvíle nevtíravý pot, léta kultivovaný zahraničními deodoranty, náhle ostře a&#160;kysele páchl. Byl to známý puch a&#160;on nejdřív s&#160;odporem pomyslel na pánské záchodky, než si s&#160;mrazením uvědomil, že přesně tak začpí naráz devět z&#160;deseti zákazníků, sotva zahlédnou věšák: jako by se už vstřícně rozkládali zaživa.</p>
			<p class="MLP-text para-style-override-4">Nablízku skutečně zakvičelo prase. Panicky se polekal, že bude z&#160;kufru vytřepán do tlamy přivaděče, jehož dřevěné ostění se rozehřmí dusotem stáda, a&#160;on, rozbíjeje si lokty o&#160;vyčnívající břevna, poběží o&#160;život, dokud ho tunel nevyvrhne na kamenný stůl, kde se k&#160;jeho čelu přitiskne studený kroužek oceli. Uviděl, jak se mu tři prsty nad kořenem nosu otvírá velké kyklopské oko chrlící teplý rosol&#160;– a&#160;zvedl se mu žaludek. Ještě jednou zmobilizoval morálku a&#160;kondici, začal zhluboka dýchat a&#160;opravdu nevolnost v&#160;jícnu zastavil. Že nezahájí svou misi čistěním zvratků, považoval za tak významné vítězství, až se ho zmocnila euforie. Tu se kufr znovu pohnul.</p>
			<p class="MLP-text para-style-override-4">–&#160;Ça ira! vykřikl si na kuráž heslo, které převzal od svého učitele, a&#160;jako by mu otevřelo zámky: víko odskočilo a&#160;on vypadl na podlahu ozářenou reflektory.</p>
			<p class="MLP-text para-style-override-4">Prožitý strach, přestálá nevolnost, ochabnutí smyslů i&#160;svalů spolu s&#160;falešným naprogramováním způsobily poruchu, jejíž vinou si připadal psychicky jako ve snu, fyzicky pak jako ve stavu beztíže. Po hodinách tmy ho reflektory oslepily, takže nepoznal ani místnost, ani tváře. Zato byl ihned ve středu dění.</p>
			<p class="MLP-text para-style-override-4">–&#160;Hep! zavelel do hrobového ticha Albert; zvolili si povel, který nedávno uslyšeli v&#160;cirkuse od skákačů, pro jeho lapidárnost. Dvojčata zvedla Šimsu na úroveň ramen; jeho nohy nezůstaly na zemi, ale složily se mu pod zadkem do polohy z&#160;kufru jako podvozek starých aeroplánů.</p>
			<p class="MLP-text para-style-override-4">–&#160;Hep! křikl František, perfektně vyhodiv smotaný provaz, že přeletěl lucernu a&#160;položil se na litinové rameno se svítícím hrncem; zvolili tento způsob, inspirováni telefoty DPA z&#160;ulic Teheránu, kde se ovšem k&#160;veřejným úkonům užívá stálých stožárů s&#160;kladkami. Nechtěli se opičit a&#160;převzali jen princip, zatímco vysloužilá lucerna měla dodat scénce milý kolorit žánrových obrázků.</p>
			<p class="MLP-text para-style-override-4">–&#160;Hep! zvolala teď dvojčata a&#160;sklopila Šimsu hlavou vpřed jako beranidlo. Albertovy prsty zachytily padající konec lana a&#160;rozkmitaly se rychlostí pletacího stroje. Vmžiku měl Šimsa na krku tak zdařilou double-ešku, že by normálně jako pedagog pukal pýchou a&#160;jako kolega závistí. Současně měl František poutat ruce, to už se však čtveřice vypracovávala v&#160;dokonalý team-work: bez domluvy usoudili, že jim úspěch nemůže uniknout a&#160;měli by ho proměnit v&#160;triumf.</p>
			<p class="MLP-text para-style-override-4">Předtucha dobrého pedagoga si nezadá s&#160;předtuchou milující matky: Vlk předjal jejich záměr dřív, než jej pojali, a&#160;strnul. Věšet zákazníka, nota bene profesionála, a&#160;nesvázat mu ruce, byla taková troufalost, ano, drzost, že se rovnala výzvě bohům. Je železným pravidlem, že pud sebezáchovy funguje rychleji než sebelepší šlingle nebo grif. Představa, jak Šimsa bleskově zapne svaly, trénovaně se přitáhne jednou rukou na lucernu, druhou rutinovaně uvolní uzel a&#160;seskočí mezi ně, ho šokovala. Co dál? Dobrá, přeperou ho! Ale pak?? Plynová komora byla zatím maketa, v&#160;elektrické zůstal pašík, v&#160;gilotině loutka, střelnici chtěli až časem stavět ve sklepě a&#160;garota měla stržený šroub; opravu nehonili, nebylo proč. Šimsa nestál pod jurisdikcí, a&#160;proto ho mohli třeba stít na špalku, ale co řeknou diváci z&#160;branže? Že po roce studia doštudýrovali do středověku? Co ti chlapci šílí, proč zbytečně&#160;– a&#160;proč já tu stojím jako solný sloup, když největší maestros neváhali odklepat vprostřed symfonie?&#160;– riskují?? Važte! chtěl jim rozkázat, ale předešli ho.</p>
			<p class="MLP-text para-style-override-4">–&#160;Hep! zvolali Albert, František, Petr i&#160;Pavel společně; první dva se zavěsili na konec provazu, volně splývajícího k&#160;zemi, a&#160;plynule zatáhli, druzí dva nadhodili své břemeno vzhůru a&#160;přidali se k&#160;tahačům. Šimsa, nohy stále zkřížené jako Buddha, byl mocně, ale jemně vyzdvižen za krk nad hlavy děcek. Přesně podle předpokladu mu vyrazili dech i&#160;hlas, ale to bylo zatím vše. Jeho ruce vystřelily vzhůru, když tu vypoulené oči spatřily z&#160;největší blízkosti&#160;– známá osoba! zaradoval se, dá pokyn!&#160;– milovanou tvář </p>
			<p class="MLP-text para-style-override-4">Lízinky. V&#160;současně dohasínajícím i&#160;vybičovaném, a&#160;proto zcela vykolejeném vědomí nabylo vrch přesvědčení, že se konečně probouzí z&#160;hrozného snu do skvělé skutečnosti. Uslyšel šumění vody a&#160;už věděl, že usnul ve vaně své chaty, omámen příbuzností vlahé vody a&#160;dívčího těla, které ho teprv očekává. Tím překvapením mu maně klesly ruce a&#160;narazily na tvrdý sval ztopořeného údu. Musel se usmát snu o&#160;své impotenci! Sevřel její něžná ňadra, ale to už byl další a&#160;poslední sen, protože </p>
			<p class="MLP-text para-style-override-4">Lízinka na popelnici sevřela naopak levou něžnou rukou jeho bradu a&#160;pravou něžnou rukou jeho týl, aby hned nato provedla ruk-cuk jako z</p>
			<p class="MLP-uroven3-nadpis para-style-override-1">59</p>
			<p class="MLP-text-bez1radku para-style-override-4">učebnice.</p>
			<p class="MLP-text">–&#160;No to přestává všecko! řekl Vlk pobouřeně, ačkoli věděl, že vrátný je bez viny. Ještě mu zněl v&#160;uších frenetický potlesk a&#160;volání Bravo! i&#160;Bis!, v&#160;dlani ho hřály nekonečné gratulace a&#160;srdce překypovalo nepoznanými pocity. Když vedle Doktora i&#160;předseda komise povstal s&#160;diváky, aby kantora-autora vytleskal na scénu, zasáhl Vlka výboj hrdosti na sebe sama, jaký nemá nic společného s&#160;plytkou ješitností, ale je zaslouženou, někdy i&#160;jedinou odměnou velikánů; tak nějak, věděl teď, se do sebe zaradoval Michelangelo, když odsekl poslední kus hlušiny z&#160;Davida, či Nobel, hledě na trosky své laboratoře s&#160;jistotou, že vynalezl dynamit a&#160;může založit proslulou cenu. Nebylo to přehnané, vždyť každý gratulant opakoval, že tento 30.&#160;červen je hodinou Nula nové kulturní epochy.</p>
			<p class="MLP-text para-style-override-4">A&#160;mimořádný cit choval ke svým žákům! Když ho náhle&#160;– zvlášť Vlka dojalo, že mezi nimi je i&#160;Šimon&#160;– obklopili a&#160;začali znenadání&#160;– Doktor se právě spěšně omlouval, že mu povinnost nedovoluje vychutnat s&#160;ním jeho radost, a&#160;bývalý prokurátor tvrdil, že ho k&#160;této slávě dokopal svou fantazií, protože z&#160;Hofbauerova popela, jak teď vesele přiznal, mohl tenkrát přečíst míň než z&#160;lógru&#160;– nadšeně vyhazovat ke stropu, takže zblízka míjel Šimsovu tvář a&#160;mohl si libovat, jak čistý ruk-cuk opravdu umí udržet duřící jazyk za zuby, zapomněl na konflikty i&#160;klasifikace, drobné rošťárničky i&#160;bolestná zklamání. Vyhazovaly i&#160;chytaly ho ruce poctivých a&#160;hodných mladých lidí, kteří se celý rok s&#160;důvěrou svěřovali do jeho rukou jako poslušné i&#160;citlivé nástroje, bez nichž by svou veleskladbu nezahrál. Přepadla ho lítost, že se s&#160;nimi až na Lízinku s&#160;Albertem loučí, a&#160;umínil si vymyslet způsob&#160;– snad stáže, snad atestace&#160;–, jak je neztratit úplně. A&#160;co sjezdy abiturientů? blesklo mu myslí. Mihl se mu za víčky rozesmátý průvod všech ročníků, v&#160;jehož čele kráčejí spolu s&#160;ním ověnčeni a&#160;odekorováni tito průkopníci.</p>
			<p class="MLP-text para-style-override-4">–&#160;C’est très intéressant et très joli! řekl mu nadšeně cizokrajný host a&#160;potvrdil jeho prognózy, když se rozhovořil, že v&#160;jeho ‚patrie‘ dodnes odcházejí odsouzenci ‚primitivement‘ do pralesa, aby je sežral ‚quelqu’animal‘, ke všemu ‚sans contrôle‘. Po dnešní ukázce navrhne, přeskočil do angličtiny, ‚to my uncle, the President‘, povinně zavést ‚hanging‘. Jeho ‚homeland‘, pokračoval, není dosud ‚comfortable enough‘, aby si tam dovolil zvát ‚masters of know-how‘, jak nazval poradce, natož takovou&#160;– vyplázl směrem k&#160;Lízince jazyk a&#160;položil na něj oba ukazováčky, což byl nejspíš výraz nejvyššího obdivu&#160;–, ale snad by pomohla jeho ‚splendid idea‘. Pak už samým rozčilením skákal z&#160;jazyka do jazyka včetně mateřštiny, když navrhl, že by jeho ‚patrie‘ dodávala ‚bananas and coco-nuts‘ výměnou za ‚urdli manghi penghe‘, výraz nedokázal přeložit a&#160;stále ukazoval na udělaného Šimsu, až nakonec vylezl na popelnici a&#160;prstem se dotkl ešky. Myšlenka vývozu navázaných smyček Vlka zaujala a&#160;zástupce Nestora ji slíbil sledovat, vždyť se tu státu nabízely vzácné exotické plody za pouhý nápad a&#160;kus provazu.</p>
			<p class="MLP-text para-style-override-4">Jak rád by se byl Vlk podělil o&#160;své dojmy s&#160;někým z&#160;Tachecích. Otce však nikde neviděl a&#160;dívka byla v&#160;zajetí matky, děda a&#160;skoro všech čestných hostů: uprostřed všeobecného nadšení se jí před­seda komise neodvážil upřít výbornou, čímž ji uznal královnou zkoušek. Když se i&#160;cizinec hladově zeptal, je-li ‚that hang-girl single‘, pocítil Vlk takovou žárlivost i&#160;touhu, že by ji byl nejraději vytrhl z&#160;jejich sevření a&#160;zamkl se s&#160;ní v&#160;pracovně. Zaplašil tu myšlenku jako nedůstojnou, vždyť byli přesně domluveni a&#160;on musel předtím vyřešit druhý superproblém. Tak se alespoň těšil, že už zakrátko bude moci své vítězství podrobně vylíčit Markétě. Ale cestu k&#160;tomu už potřetí přehradil nápis JSEM U&#160;ZUBAŘE.</p>
			<p class="MLP-text para-style-override-4">Chvíli na něj nevěřícně hleděl. Pak proběhl labyrintem zpět do foyeru soudu a&#160;začal zcela proti svým zvyklostem křičet na vrátného, který mu nemohl pomoci.</p>
			<p class="MLP-text para-style-override-4">–&#160;Už ho shání i, snažil se zuřícího alespoň nemotorně uklidnit,&#160;– manželka! ale to Vlka zajímalo nejmíň.</p>
			<p class="MLP-text para-style-override-4">Došlo mu, že je dávno a&#160;beznadějně po úředních hodinách, takže mu nepomůže nikdo. Že neměl ten blbý kousek papíru, hrozilo zničit složitě zbudovanou konstrukci časových posloupností a&#160;rozvrátit několik lidských osudů. A&#160;právě když se mu z&#160;bezmoci o&#160;to horší, že do ní spadl z&#160;výše všemohoucnosti, vedraly do očí slzy, objevil se ve vchodu z&#160;ulice Doktor. Zrudlé tváře a&#160;rychlý dech prozrazovaly jeho spěch. Vlkovi se ze srdce valil kámen. Dřív než on se však ozval vrátný,</p>
			<p class="MLP-text para-style-override-4">–&#160;Vonásku! vykřikl, vraceje v&#160;tónu všechen hněv, který vyinkasoval od Vlka,&#160;– člověče, kde se celej den couráte? Tady pan doktor&#160;–</p>
			<p class="MLP-text para-style-override-4">pokračoval, ukazuje s&#160;přehnanou úctou na Vlka,&#160;– vás tu hledá od rána!</p>
			<p class="MLP-text para-style-override-4">Bože, řekl si Vlk, ten chlap se zbláznil! A&#160;s&#160;upřímnou úctou vrátného napomenul.</p>
			<p class="MLP-text para-style-override-4">–&#160;Poslyšte! to je přece…</p>
			<p class="MLP-text para-style-override-4">–&#160;No jo! kýval vrátný uctivě,&#160;– to je Vonásek. Tady pan doktor&#160;– </p>
			<p class="MLP-text para-style-override-4">obořil se znovu na Doktora, </p>
			<p class="MLP-text para-style-override-4">–&#160;chtěl už za panem předsedou a&#160;nebýt mě…</p>
			<p class="MLP-text para-style-override-4">Než ho stačil Vlk usadit razantněji, promluvil Doktor.</p>
			<p class="MLP-text para-style-override-4">–&#160;Mockrát vám děkuji, řekl tak omluvně, že to zaznělo skoro podlézavě,&#160;– pane Tůma, zlomil se mně můstek a&#160;museli ho odlívat znova, já vám&#160;–</p>
			<p class="MLP-text para-style-override-4">obrátil se na Vlka tak naléhavě, až to znělo zoufale, </p>
			<p class="MLP-text para-style-override-4">–&#160;pane doktore, ihned posloužím, račte mě následovat!</p>
			<p class="MLP-text para-style-override-4">Vzal Vlka pod paží a&#160;zdvořile posouval ke schodům do sklepa. Labyrintem prošli beze slova. Teprve když odemkl mříž, sejmul popsané víko od bot s&#160;nápisem a&#160;uvedl hosta do jakési rotundy, z&#160;níž paprskovitě vybíhaly čtyři klenuté tunely s&#160;regály, pohlédl mu uštvaně do očí a&#160;promluvil.</p>
			<p class="MLP-text para-style-override-4">–&#160;Co byste, zeptal se,&#160;– rád?</p>
			<p class="MLP-text para-style-override-4">–&#160;Ztratil se nám, řekl Vlk bezbarvě,&#160;– oddací list.</p>
			<p class="MLP-text para-style-override-4">–&#160;Ach! řekl Doktor,&#160;– že jste se nezmínil. Byl bych vám ho vzal…, ale i&#160;tak to stihnete, máte to za dvanáct minut, viďte, račte si hačnout!</p>
			<p class="MLP-text para-style-override-4">Ukázal mu jedinou židli v&#160;místnosti, svědčící, že zdejší pán nestojí o&#160;dlouhý pobyt stran, svlékaje současně tmavé sako; Vlk s&#160;ustrnutím hleděl na košili s&#160;vsazovanými lokty. Pak sejmul Doktor ze skoby na zdi klotový plášť a&#160;s&#160;omluvným úsměvem zmizel v&#160;jednom z&#160;tunelů.</p>
			<p class="MLP-text para-style-override-4">Vlk se prudce narovnal a&#160;začal se usilovně rozhlížet, aby našel nějaké vysvětlení. Nic neodlišovalo tuto spisovnu od veletuctů jiných: police, registratury, šanony, žebříky, zdi a&#160;podlahy s&#160;protiprachovým olejolakem. Jediný předmět tu měl punc osobnosti: mezi dvěma stohy spisů stál polozasunut rámeček s&#160;fotografií ženy. Rámeček byl secesní, z&#160;prolamovaného měděného plechu; žena měla hádavý výraz prodavaček a&#160;průvodčích, věčně naštvaných, že musí sloužit fiflenám, které byly dost nestydaté, aby si dokázaly sednout líp. Vlk si připadal, jako by měl místo hlavy sklenici s&#160;rozmíchanou mletou kávou: v&#160;temnotě vířil bezpočet částic, aniž se uměly spojit v&#160;celistvou myšlenku.</p>
			<p class="MLP-text para-style-override-4">–&#160;Je paní choť Markéta?</p>
			<p class="MLP-text para-style-override-4">Vlk sebou trhl, když Doktor promluvil vedle něho.</p>
			<p class="MLP-text para-style-override-4">–&#160;Ano…, řekl; cítil, jak jeho strohost zvyšuje napětí, ale o&#160;čem má, proboha, mluvit?</p>
			<p class="MLP-text para-style-override-4">–&#160;Tady je, řekl Doktor, podávaje mu zažloutlý list,&#160;– originál, který nesmí opustit spisovnu, ale rozmnožení bychom nestihli, tak ho použijte a&#160;laskavě vraťte.</p>
			<p class="MLP-text para-style-override-4">–&#160;Ano, řekl Vlk a&#160;přinutil se aspoň dodat,&#160;– děkuji…</p>
			<p class="MLP-text para-style-override-4">–&#160;Já, řekl Doktor a&#160;Vlka spásně napadlo, není-li to jen frapantně podobný dvojník,&#160;– znovu děkuji vám, úspěch jste zažil sám, ale snad ospravedlním své zpoždění zprávou, že ohlas je ještě významnější, SUPOV&#160;–</p>
			<p class="MLP-text para-style-override-4">pokračoval Doktor, potvrdiv tím svou totožnost, </p>
			<p class="MLP-text para-style-override-4">–&#160;vyhrál na celé čáře a&#160;důsledky na sebe nenechají dlouho čekat, teď však chci využít zbývajících&#160;–</p>
			<p class="MLP-text para-style-override-4">pokračoval Doktor, pohlédnuv znovu na hodinky, </p>
			<p class="MLP-text para-style-override-4">–&#160;sedmi minut pro sebe, ano, mé jméno je Vonásek a&#160;nikdy jsem neměl akademický titul, ale že jsem se mu nebránil, nesloužilo mé, jak zde vidíte sám, kariéře, nýbrž dobré věci. Paradoxní je, že jako vám rodinná výchova předurčila stát se učitelem, vypěstoval ve mně osud slabého, věčné nemocného, a&#160;proto i&#160;krutými vrstevníky trápeného a&#160;necitlivými rodiči vysmívaného chlapce palčivou touhu stát se úkonářem, ano&#160;–</p>
			<p class="MLP-text para-style-override-4">přikývl, když zaregistroval Vlkův úžas, </p>
			<p class="MLP-text para-style-override-4">–&#160;přál jsem si, abych je mohl všecky vlastnoručně a&#160;přitom beztrestně zabít, a&#160;můj dětský pultík skrýval hračky, které by rodičům způsobily infarkt, kdyby se obtěžovali věnovat mu pozornost: od primitivní palečnice k&#160;poměrně zdařilému modelu gilotiny, schopné přeseknout slabší tužku; dětská frustrace mě samozřejmě opustila s&#160;pubertou, ale čas válečných zvěrstev, i&#160;když mi nedal zabrat jako&#160;–</p>
			<p class="MLP-text para-style-override-4">poznamenal Doktor, vytrhnuv Vlka z&#160;okamžité úvahy, jak ho teď má oslovovat, </p>
			<p class="MLP-text para-style-override-4">–&#160;vám, způsobil, že jsem se vedle školy a&#160;lásky věnoval už jen studiu nejvyššího trestu a&#160;stal se jeho vyznavačem, řekl jsem lásky, potkala mě záhy a&#160;bohužel s&#160;nešťastným předznamenáním, když jsem se do náruče ženy podstatně starší utíkal pro ochranu a&#160;něhu, které mi odpírali rodiče, a&#160;právě její&#160;–</p>
			<p class="MLP-text para-style-override-4">ztišil Doktor hlas, jak ho tato intimní pasáž naplňovala ostychem, </p>
			<p class="MLP-text para-style-override-4">–&#160;zralá vášeň mě uvrhla do citové i&#160;tělesné závislosti, kterou může odsoudit jen mladičký blbec, a&#160;ne muž vašeho formátu, zpočátku se zdálo být pro mé plány výhodné, že manželka, no ano, vzala si mě v&#160;den mé plnoletosti, abych nezůstal, jak říkala, ani vteřinu napospas živlům, byla úřednicí soudní správy, od ní jsem slyšel, jak se shání střída za starého Husa, a&#160;přihlásil se ihned, tehdy však manželka prohlásila, že nedám všanc naše dobré jméno, nezvýší-li podstatně tarify, marně jsem namítal, že tak skvělé to jméno zas není, byl to její bluf, lekla se zprávy v&#160;jakémsi škváru, že kat má právo poslední noci! stalo se, co muselo, stát, který nikdy neplatí rád, se rozhodl vyřešit problém&#160;–</p>
			<p class="MLP-text para-style-override-4">pohlédl Doktor na Vlka, kterému se tak třicet let post festum dostalo dnes už druhého plodu ze stromu poznání, </p>
			<p class="MLP-text para-style-override-4">–&#160;<span>vámi, nedokončil jsem ani studia, manželka se bála, že bych mohl naletět vypočítavým kolegyním, a&#160;když ji odmítli pustit do auly se mnou, protože neměla index a&#160;vyhlížela dospěle, nadala přítomným studentkám do kurev a&#160;odvedla mě navždy s&#160;sebou, já si&#160;–</span></p>
			<p class="MLP-text para-style-override-4">pospíšil si Doktor, zvedaje obě ruce dlaní vpřed, </p>
			<p class="MLP-text para-style-override-4">–&#160;nestěžuji, jen využívám příležitost, abych za své inkognito získal konečně přítele, bez kvalifikace jsem pak skončil zde, což manželce kupodivu dodnes vyhovuje, protože tu o&#160;mně ví ze všech žen jen ona, tak minuly první roky, když mě důvěrně povolal krajský prokurátor, který ztratil tajný spis, dal jsem mu ho dohromady a&#160;vyrazil z&#160;něho za to vstupenku na úkon, dělal jste tenkrát toho slepce, vzpomínáte&#160;–</p>
			<p class="MLP-text para-style-override-4">zeptal se Doktor živě a&#160;Vlk, ačkoli už neměl tušení, horlivě kýval, aby si ihned nato přiznal, že Doktor by na něho působil magicky, i&#160;kdyby vybíral u&#160;záchodků, </p>
			<p class="MLP-text para-style-override-4">–&#160;si? učinil jste gesto hodné granda, když jste mu ještě pod věřínem tvrdil, dávaje nám prstem u&#160;rtů příkaz mlčenlivosti, že je amnestován a&#160;že mu jen vážete&#160;–</p>
			<p class="MLP-text para-style-override-4">kopíroval Doktor rukama jeho dávné posunky, a&#160;Vlk si vzpomněl na své rané pokusy s&#160;psychologickým přístupem k&#160;zákazníkům, </p>
			<p class="MLP-text para-style-override-4">–&#160;kravatu, náhoda mi vnukla ideu, prokurátor, který byl beze mne ztracen, mi musel dát napříště tři, pět a&#160;pak i&#160;více vstupenek, jež jsem obratem důvěrně nabídl jiným pánům, kteří ode mne něco chtěli, čímž jsem získával pověst muže s&#160;vlivnými styky a&#160;možná s&#160;dvojím zaměstnáním, bouřlivá doba spustila brzo šrotostroj, takže když jste dělal krajského prokurátora, byl jsem při tom zas, jen lístky mi obstaral jeho nástupce, kterému jsem je předtím sháněl já, a&#160;když vám prošla rukama třetí runda, byl jsem už jen Doktor a&#160;nikdo nevěděl o&#160;téhle díře, zatímco manželka neví dodnes o&#160;–</p>
			<p class="MLP-text para-style-override-4">zasmál se, a&#160;Vlk mu musel přiznat, že ho nikdy nepřestane překvapovat, </p>
			<p class="MLP-text para-style-override-4">–&#160;Doktorovi, myslete si o&#160;mně, co chcete, ale uložil jsem jí tenhle trest za všecky, které by zasloužila, neví a&#160;nikdy se nedozví, že její šedivý myšák je ve skutečnosti šedou eminencí ovlivňující nejvyšší rozhodování o&#160;životě i&#160;–</p>
			<p class="MLP-text para-style-override-4">Doktor uhodil kulatou pěstičkou do stolu, až fotografie poskočila, </p>
			<p class="MLP-text para-style-override-4">–&#160;smrti, netajím, že i&#160;zásluhou doby, v&#160;níž se nejháklivější příkazy dávají per hubam, protože nikdo netouží, aby za ně jednou nesl právní zodpovědnost či na sebe nechal plivat v&#160;čítankách, ale především dík vlastní taktice a&#160;dovednosti, Bůh i&#160;vy, Bedřichu, jste&#160;–</p>
			<p class="MLP-text para-style-override-4">oslovil ho teď Doktor proti svým zvyklostem pateticky, a&#160;Vlka to důvěrné oslovení kupodivu potěšilo, aniž mu přišlo na mysl, že by je směl opětovat, </p>
			<p class="MLP-text para-style-override-4">–&#160;mými svědky, že jsem toho nikdy nezneužil pro sebe, ale v&#160;zájmu všech lidí dobré vůle, které jen smrťák chrání před vyhubením, takže ponechávám vaší úvaze, má-li nadále existovat obávaný, i&#160;když pro vás už sotva tajuplný Doktor, anebo neškodný, ale také naprosto neužitečný pan&#160;–</p>
			<p class="MLP-text para-style-override-4">skončil nečekaným otazníkem,</p>
			<p class="MLP-text para-style-override-4">–&#160;Vonásek?</p>
			<p class="MLP-text para-style-override-4">Zavalen příběhem jako lavinou a&#160;navíc zaskočen uprostřed věty, položil Vlk, aby získal aspoň kratičký time-out, protiotázku, která nebyla k&#160;věci, ale přesto ho zajímala.</p>
			<p class="MLP-text para-style-override-4">–&#160;A&#160;proč tu máte její fotku?</p>
			<p class="MLP-text para-style-override-4">–&#160;Protože, odpověděl Vonásek a&#160;Vlk si pomyslel, že tady mu to jméno docela sedí,&#160;– mi ji sem chodí kontrolovat a&#160;protože si ji s&#160;pomocí fantazie přesazuji do úkonů, které jsem právě&#160;– ne! opravil se Vlk, i&#160;tady je to Doktor!&#160;– viděl, takže teď po mistrovkách budu mít blažené potěšení představit si ji zaživa pohřbenou, utopenou v&#160;pytli, naraženou na kůl, dekapitovanou, upečenou jak čuně a&#160;navrch zavěšenou&#160;– bože! užasl Vlk, proč se nejmenuje Vlk??&#160;– jak splasklý balon na lucerně, jaký&#160;–</p>
			<p class="MLP-text para-style-override-4">zvolal a&#160;tleskl, stržen, dlaní o&#160;dlaň, </p>
			<p class="MLP-text para-style-override-4">–&#160;požitek!</p>
			<p class="MLP-text para-style-override-4">Současně sílil na chodbě zvuk, který Vlk identifikoval spíš krát­kým spojením dvou informací.</p>
			<p class="MLP-text para-style-override-4">–&#160;Ten vrátný, promluvil rychle,&#160;– říkal něco v&#160;tom smyslu, že vás sháněla.</p>
			<p class="MLP-text para-style-override-4">–&#160;Kdy…? vyděsil se Doktor,&#160;– proč jste mi to.</p>
			<p class="MLP-text para-style-override-4">Klika byla energicky zmáčknuta a&#160;dveře spíš vyraženy, než otevřeny. Originál předčil fotografii ve všech směrech. Každý ze stovky kilogramů se zdál bobtnat energií.</p>
			<p class="MLP-text para-style-override-4">–&#160;Dostanu deset, řekl Doktor nevrlým hlasem kancelisty,&#160;– korun. </p>
			<p class="MLP-text para-style-override-4">Roztřesenými prsty vytáhl Vlk portmonku a&#160;podle zákona schválnosti nemohl najít správnou bankovku.</p>
			<p class="MLP-text para-style-override-4">–&#160;Jendo! řekla obryně,&#160;– co tu ještě děláš?!</p>
			<p class="MLP-text para-style-override-4">–&#160;Jé nazdar, Mařenko, řekl Doktor s&#160;potěšením, které nemělo trhlinu,&#160;– tady pan doktor něco nutně…</p>
			<p class="MLP-text para-style-override-4">–&#160;Na rozdíl od Afriky, řekla metráková Mařenka, aniž na Vlka pohlédla,&#160;– jsou u&#160;nás zavedeny úřední hodiny.</p>
			<p class="MLP-text para-style-override-4">–&#160;Já, řekl Vlk,&#160;– se velmi…</p>
			<p class="MLP-text para-style-override-4">Nedokončil, když našel desetikorunu a&#160;navíc zjistil, že ho žena neposlouchá, vrhla pohled na svůj portrét a&#160;pak postupně nahlédla do všech čtyř tunelů; v&#160;číhavém výrazu stálo podezření, že je tam mezi spisy ukryta nahá kurva. Vlk podal Doktorovi bankovku a&#160;Doktor mu ji vrátil.</p>
			<p class="MLP-text para-style-override-4">–&#160;Na shledanou, řekli oba neosobně.</p>
			<p class="MLP-text para-style-override-4">–&#160;Navrhovatelka, odříkávala žena monotónně,&#160;– si uvědomovala, že její žárlivost nemá opodstatnění, neboť odpůrce po celé trvání manželství vzorně plnil své povinnosti na pracovišti i&#160;v&#160;domácnosti. Žárlila však i&#160;nadále, a&#160;když odpůrce jí toto vytýkal, z&#160;uražené hrdosti odmítla odpůrci pohlavní styk a&#160;z&#160;tohoto důvodu došlo k&#160;dalšímu odcizení účastníků. I&#160;když oba účastníci projevovali dobrou vůli, byla tato bezvýsledná a&#160;dnes je situace, že navrhovatelka a&#160;odpůrce nemají k&#160;sobě citový vztah. Jelikož toto manželství tímto přestalo plnit společenskou funkci a&#160;zabraňuje účastníkům konzumovat je dětmi, soud manželství </p>
			<p class="MLP-uroven3-nadpis para-style-override-1">60</p>
			<p class="MLP-text-bez1radku para-style-override-4">Markéty a&#160;Bedřicha Vlkových zrušil&#160;– </p>
			<p class="MLP-text para-style-override-4">dodala soudkyně, odkládajíc papír, </p>
			<p class="MLP-text para-style-override-4">–&#160;rozvodem. Rozsudek bude zaslán ve dvou vyhotoveních kam…? </p>
			<p class="MLP-text para-style-override-4">Dnes podruhé nebyl Vlk s&#160;to okamžitě reagovat.</p>
			<p class="MLP-text para-style-override-4">–&#160;Prosím? zeptal se zmaten.</p>
			<p class="MLP-text para-style-override-4">–&#160;Kam máme zaslat, </p>
			<p class="MLP-text para-style-override-4">zeptala se soudkyně už neformálně a&#160;vstala, </p>
			<p class="MLP-text para-style-override-4">–&#160;rozsudek?</p>
			<p class="MLP-text para-style-override-4">–&#160;No, přece, řekl Vlk,&#160;– k&#160;nám…!</p>
			<p class="MLP-text para-style-override-4">–&#160;Já jen, řekla soudkyně vlídně a&#160;začala rozpínat talár,&#160;– že jste se právě rozvedli.</p>
			<p class="MLP-text para-style-override-4">–&#160;Ach! pochopil Vlk,&#160;– já zapomněl, pošlete to –</p>
			<p class="MLP-text para-style-override-4">pak se vzpamatoval úplně a&#160;opakoval rozpačitě,&#160;– přece jen k&#160;nám, zůstanem tam oba…</p>
			<p class="MLP-text para-style-override-4">–&#160;No prosím, řekla soudkyně, krčíc rameny a&#160;předkládajíc jim protokol. Pak si svlékla talár, pod nímž měla plátěné letní šaty.</p>
			<p class="MLP-text para-style-override-4">Než podepsala jeho bývalá žena, měl Vlk možnost srovnávat: dívce nebylo pětadvacet, měla slušnou postavu, ale proti Markétě vypadala jako housenka vedle motýla. Už když vybíhal ze sklepa do patra budovy, v&#160;tento čas dvojnásob ponuré, zastavil se na předposledním schodu a&#160;hleděl v&#160;obdivu ke dveřím jednací síně. Markéta Vlková se podle dohody oblékla už pro večerní program: měla dlouhé mušelínové šaty se zvláštními plisovanými rukávy, které se, když natáhla ruku, rozvíraly jako vějíř; s&#160;tím úžasně kontrastovaly krátké vlasy, odbarvené na Vlkovo přání do běla. Přestože Lízínku nikdy neviděla, zdůraznila na sobě jakýmsi šestým smyslem každý detail, kterým se od ní lišila, proměňujíc v&#160;aktivum dokonce i&#160;svůj věk.</p>
			<p class="MLP-text para-style-override-4">Vlka znovu zabolelo, že tuhle vznešenou krásu směl ani ne před týdnem, vztekle stiskl zuby, znesvětit píchálek, který předtím leda onanoval. Opět po ní zatoužil tak, že byl v&#160;pokušení uchopit ji do náruče a&#160;zmocnit se jí třeba na schodech u&#160;půdy a&#160;pak ji táhnout pryč, co nejdál od těchto dveří, za nimiž měl průklepový papír přetnout jejich osudovou spřízněnost volbou. Musel si rychle připomenout, že se před tou zničující ztrátou dokonale pojistil a&#160;krize že byla vlastně živou vodou, která vzkřísila polomrtvou&#160;– v&#160;posledním týdnu manželství se zas milovali denně&#160;– lásku. Proto teď Markétě jen něžně políbil ruku a&#160;zašeptal, aby nedal najevo pohnutí,</p>
			<p class="MLP-text para-style-override-4">–&#160;Co to stálo?</p>
			<p class="MLP-text para-style-override-4">–&#160;Nic, odtušila s&#160;hranou ledabylostí a&#160;pohodila bílou hlavou jak vítězný lipicán,&#160;– to je po tvé matce.</p>
			<p class="MLP-text para-style-override-4">Nato stručně vyprávěla příběh, který mu, teď už víš proč! usmála se, zatajila: vyhledala ji doma,&#160;– byls někde mimo, opsala taktně jeho zálet&#160;– Vlkova sestra, ano! ta, kterés nestál třicet let ani za polib mi šos! její syn podepsal kdysi nějakou petici a&#160;teď se marně domáhá penze, ale o&#160;koho jde, je vnučka, nevzali ji kvůli otci na dětskou sestru a&#160;tvá sestra si myslí, že té bys nemusel vyčítat, čím se na tobě, napni uši! tvá rodina provinila, a&#160;mohl jí zatlačit, pořád přitom, končila Markéta, brečela a&#160;pak mi dala šaty, cos prý měl na mamince nejraději!</p>
			<p class="MLP-text para-style-override-4">Šaty, které teď naštěstí vnímal srdcem, a&#160;ne pamětí, byly ve skutečnosti tak démodé, že je svém vzteku na Vlka ihned hodila do odpadků, ale v&#160;noci, když na ní poprvé hekal ten milánek, kterého sama opila a&#160;pak svedla, dospěla k&#160;názoru, že by to Vlk měl příliš laciné. Ráno je vyprané odnesla do salonu, který považoval za tak nestydatě drahý, že dokonce kdysi vymyslel slogan</p>
			<p class="MLP-text para-style-override-4">JEJICH ZÁKAZNÍCI&#160;– MOJI ZÁKAZNÍCI!</p>
			<p class="MLP-text para-style-override-4">Když se vztah mezi nimi zázračně zlepšil, nechtěla si hned říkat o&#160;tak nekřesťanské peníze, a&#160;když jí pak přijela ta nešťastná rudá… nemohla už vůbec. Přitom energie, která jí dovolila nejen přežít otřes, ale i&#160;hýčkat si toho ministerského býčka, aby ji provizorně obskakoval, než si najde&#160;– čekala vzrušeně na příští týden nočních směn, kdy si je mohla zkoušet na zubařském křesle&#160;– pořádné machry, ji naopak opustila. Sklesle si přiznala, že bez tohoto skvělého, i&#160;když trochu svízelného muže není pro ni života, byť by ji denně oblažovali vybraní milánkové a&#160;machři. Teď, když s&#160;tou zatracenou rudou… znovu a&#160;navždy odjel jejich syn, neměla ani morální právo odsoudit Vlkův výtrysk života; věděla dávno od přátel-lékařů, co pro dítě podstoupil i&#160;jak šlechetně jí lhal. Její pozice byla nezáviděníhodná a&#160;každý jiný muž by s&#160;ní byl hotov jedna dvě. Vlkův svérázný plán, na první pohled ponižující, se jí v&#160;tom světle jevil nejen jako záchranný kruh, ale i&#160;jako výraz bezpříkladné lidské důvěry. Neboť i&#160;on riskoval; kdyby se v&#160;ní zmýlil, mohl zažít šeredné věci.</p>
			<p class="MLP-text para-style-override-4">V&#160;podstatě si oddychla, ale nezaplacené šaty i&#160;nebezpečí recidiv ji přinutily klást si, jakkoli jí to bylo proti srsti, podmínku: už nehodlala na halíř vyúčtovávat jeho příspěvek na domácnost i&#160;svůj plat jako nějaká hospodyně, ale brát si, co potřebuje, z&#160;kasičky, kterou dosud zamykal, jako si bere on a&#160;bude brát možná někdo, připustila s&#160;velkorysostí, která ji nic nestála, další. Z&#160;Vlkova překvapivě úlevného Ano usoudila, že mohla za svoje chtít i&#160;víc, a&#160;malinko zalitovala, že na nic nepřišla. Ale když pak měla na sobě model, který tak snadno získala, a&#160;vedle sebe muže, kterého už nikdy neztratí, šla se dát s&#160;lehkým srdcem rozvést.</p>
			<p class="MLP-text para-style-override-4">–&#160;Velmi vám děkujem, řekl Vlk, když se podepsal po Markétě; měli opravdu zač: akt, který ovšem zařídil Doktor, jenž byl pak ironií osudu právě skrze něj odhalen, se konal v&#160;jediném Vlkově volném termínu prakticky na počkání.</p>
			<p class="MLP-text para-style-override-4">–&#160;Za málo, řekla soudkyně a&#160;balila talár do igelitu, z&#160;něhož předtím vytáhla plavky.</p>
			<p class="MLP-text para-style-override-4">–&#160;Tady je, řekl Vlk, podávaje jí obálku,&#160;– na zmrzlinu!</p>
			<p class="MLP-text para-style-override-4">Vtipem maskoval rozmrzelost, vždyť smyslem jeho činnosti bylo mýtit společenské zlo všeho druhu a&#160;jemu také nikdo nedával tuzér; stěží však mohl nerespektovat Doktorovu nápověď, že ‚šikulka‘ předsedkyně, kterou na to získal, si musí odskočit z&#160;chalupy, kde tráví dovolenou.</p>
			<p class="MLP-text para-style-override-4">Předsedkyně však obálku nevzala.</p>
			<p class="MLP-text para-style-override-4">–&#160;Ale to nechte, řekla k&#160;jeho údivu,&#160;– to nestojí za řeč.</p>
			<p class="MLP-text para-style-override-4">–&#160;Měla jste zbytečnou, odporoval zdvořile,&#160;– cestu.</p>
			<p class="MLP-text para-style-override-4">–&#160;Když, vyhrkla náhle, jako by si to dlouho cvičila,&#160;– jinaknedáte­takmůjsnoubenecmášikovného­bráškumohl­bystesiho­vyzkoušet??</p>
			<p class="MLP-text para-style-override-4">–&#160;Odkud to…, zakoktal a&#160;hned se opravil,&#160;– o&#160;čem to…?</p>
			<p class="MLP-text para-style-override-4">–&#160;Promiňte, zapomněla jsem se, řekla dívka provinile, vypadala teď jako studentka a&#160;Vlk se při všem stačil podivit, že takové mládě už smí soudit,&#160;– představit: já jsem Zelenková.</p>
			<p class="MLP-text para-style-override-4">–&#160;Těší mě, řekl rozčileně,&#160;– ale to mi nevysvětluje.</p>
			<p class="MLP-text para-style-override-4">–&#160;Vilém, skočila mu chvatně do řeči,&#160;– Zelenka je můj otec, původně vás chtěl rozvést sám, ale musel dneska soudit, jak on jim říká, disidentisty!</p>
			<p class="MLP-text para-style-override-4">Vlkovi vytanul uměle zbědovaný stařec, který se mu v&#160;řinčivé tramvaji šišlavě pochlubil, že jeho holka fe doftala na vyfokou. Až se jí řekne, uslyšel i&#160;Doktorův hlas, začne solit flastry a&#160;špagáty. Uviděl ji novýma očima: ten rozvod provedla každopádně jak starý kozák.</p>
			<p class="MLP-text para-style-override-4">–&#160;Slávinka! řekl,&#160;– už vím. Děláte mu čest, děvče. Napište mi jeho adresu.</p>
			<p class="MLP-text para-style-override-4">–&#160;Vážený a&#160;milý pane profesore, promluvila, rozechvěna svým pověřením i&#160;jeho blízkostí,&#160;– dovolte mi, abych vám ještě jednou v&#160;klidu a&#160;jen mezi námi nejbližšími z&#160;celého srdce poblahopřála k&#160;vašemu životnímu úspěchu i&#160;poděkovala za péči, kterou jste zahrnul naše </p>
			<p class="MLP-uroven3-nadpis para-style-override-1">61</p>
			<p class="MLP-text-bez1radku para-style-override-4">děti…!</p>
			<p class="MLP-text para-style-override-4">Paní Lucii Tachecí pověřili ostatní rodiče pronesením zdravice, protože s&#160;ní přišla. Myšlenka navázat s&#160;Vlkem kontakt touto nezvyklou formou, která jí dovolí hledět mu dlouho i&#160;zpříma do očí a&#160;vysílat s&#160;nevinným textem i&#160;důvěrný podtext, ji posedla, sotva Vlk v&#160;sobotu odešel. Byla nemile překvapena, když doktor Tachecí, jehož požádala jen pro forma, šel zdravici ihned psát, takže pak musela horko těžko vyvolat jiný konflikt, který by ho zahnal do koupelny, aby se v&#160;noci dostala k&#160;Oskarovi. Toho zas málem připravila o&#160;rozum, trvajíc tentokrát, aby zhasl všechna rafinovaná sexysvětla a&#160;připravil tak o&#160;pastvu své poživačné oči; a&#160;co teprv, kdyby byl tušil, že se v&#160;jeho neodolatelném objetí oddává v&#160;duchu Vlkovi! Text zdravice našla v&#160;neděli ráno s&#160;kávou na prahu ložnice.</p>
			<p class="MLP-text para-style-override-4">Abiturientský večírek byl od začátku plánován do prostor školy, a&#160;původní námitky Nestora vyvrátil Vlk ještě se Šimsou tím, že je v&#160;nejvyšším zájmu, aby se rodiče nadýchali její atmosféry i&#160;aby se všichni ožrali pod zámkem. Později se přesně rozepsalo, co která rodina nakoupí k&#160;pití a&#160;připraví na zub. Nikdo netušil, že banální opomenutí, jaké bývá spíš příčinou katastrof, jim tentokrát obstará špičkovou lahůdku. Když se vzrušení hosté konečně rozešli&#160;– po Vlkově odchodu potvrdil v&#160;úloze hostitele svou rostoucí autoritu Albert&#160;– a&#160;děcka se na WC myla a&#160;převlékala, zatímco rodiče pod dozorem Karlíka připravovali tabuli a&#160;bufet, vzájemně se přitom seznamujíce, ucítili všichni výraznou vůni. Při pátrání po zdroji otevřel Karlík kabinu s&#160;elektrickým křeslem&#160;– a&#160;pádil pro minimax!</p>
			<p class="MLP-text para-style-override-4">Petr a&#160;Pavel trénovali elektrokuci tak tvrdě, že by ji snad byli zvládli i&#160;bez proudu. Ale v&#160;rauši, do něhož vrhá potlesk i&#160;matadory, natož debutanty, nedotáhli v&#160;závěru reostat na nulu. Páka zůstala zhruba na sto osmdesáti a&#160;prase&#160;– se peklo. Úlek vystřídalo veselé nadšení. Po Albertově rychlém propočtu, že nehrozí nebezpečí, pokud se někdo přímo nedotkne kůže, se rozhodli pokračovat. Protože kabina se už tak jako tak musela zgruntu vyčistit, jali se zvíře polévat vodou, aby pečínka byla šťavnatější, a&#160;pod křeslo rozestavěli všechny kovové nádoby od školní gilotiny, kterým žertem říkali pohlavní; zachytili do nich většinu vypečeného tuku i&#160;šťávy.</p>
			<p class="MLP-text para-style-override-4">Slavnostní tabule s&#160;devatenácti&#160;– krom domácích se počítalo s&#160;manželi Husovými, Kazíkovými i&#160;Tachecími, s&#160;inženýrem Alexandrem, matkou dvojčat a&#160;oběma jejich otci&#160;– židlemi vznikla s&#160;pravým studentským vtipem tak, že přes dlouhý vodorovný skřipec v&#160;Kaproklasu položili obě odmontované půlky školní tabule a&#160;přikryli černou dekorační látkou, kterou se v&#160;lednu učili potahovat klasické ‚poprdel‘. Zatím u&#160;ní seděli jen&#160;– všichni ostatní tvořili rtuťovitě se přelévající skupinky&#160;– starý muž a&#160;mladá žena. Hus senior, který se musel kdysi vyrovnat se ztrátou milovaného povolání, byl teď zraněn neúspěchem jediného syna tím víc, čím nesnadněji ho po propuštění z&#160;káznice plodil už v&#160;pokročilém věku, aby slavný rod mistrů ostrého meče nevymřel po meči; nejraději by odešel, ale sliboval si, že svou přítomností vymodlí snad chlapci reparát. Lízinka </p>
			<p class="MLP-text para-style-override-4">oděná v&#160;satanském saténu z&#160;výletu, tentokrát vysvěceném ba­rokním křížem slavícím konečně vernisáž, pozorovala docenta Šimsu, kterého raději, protože Vlk odešel dřív, než si mohli vyžádat dispozice, nechali na lucerně, jen lano dobře uvázali k&#160;popelnici, aby se neuvolnil a&#160;nepotloukl. Pravé oko měl vyvalené, jako by se na ni komicky šklebil, levé skoro zavřené, jako by na ni koketně mrkal. Z&#160;levé dlaně mu trčel ukazovák, jako když na ni hrozí, ale pravou měl zaťatou v&#160;pěst, jako když jí drží palec. Údy i&#160;tvář už přijaly barvu trikotýnu, jen ve styku nohavic byl rozpitý tmavý kruh jakoby od razítka. Lízinka Šimsu za chvíli znala nazpaměť, ale studovala ho dál; stále ještě prožívala svou zkoušku a&#160;také se snažila nevnímat syčení pečeně a&#160;lákání lahůdek: měla hlad jako vlk.</p>
			<p class="MLP-text para-style-override-4">Z&#160;chodby sem vběhl František, který právě hlídal u&#160;mříže.</p>
			<p class="MLP-text para-style-override-4">–&#160;Už, vykřikl,&#160;– jde!</p>
			<p class="MLP-text para-style-override-4">Vmžiku sestavila děcka špalír, aby dovedl Vlka k&#160;rodičům, před něž se rozechvěle postavila paní Lucie. Vlk, dychtivě sledující&#160;– vždyť tu byla poprvé&#160;– reakci své společnice, dočasně zkřížil jejich plány, když zašel napřed do pracovny. Markéta se chtěla upravit a&#160;on uskutečnit záměr, který mu diktovala jak prozíravost, tak smysl pro fair play: potřetí zavolal číslo, při jehož vytáčení se mu vždycky chvěl prst. Jako vždy uslyšel dlouhé vyzvánění.</p>
			<p class="MLP-text para-style-override-4">Když předtím, šťastně rozvedeni, seděli&#160;– nikdy nezneužil služebního vozu pro privát, aby ušetřil Markétu Karlíka, který přece jen trochu, jak tvrdil Šimsa, ‚páchl hřbitovem‘&#160;– v&#160;taxi, držíce se za ruce, jak měl Vlk nejraději, protože tak do něho vstupoval její klid a&#160;krotil jeho výbušnost, vrátil se v&#160;myšlenkách do bezútěšné krypty, kde se pomalu rozpadaly spisy krajského soudu. Stále v&#160;sobě nesl náklad trpkosti, která se v&#160;něm usazovala během rozhovoru jako prach, až ho zavalila při vstupu tlusťošky. Jeníček a&#160;Mařenka…! ušklíbl se. Ačkoli muž s&#160;vsazovanými rukávy býval jediný, koho se ve své branži bál, nepocítil teď úlevu, naopak, bylo mu jako senzitivnímu dítěti, které klíčovou dírkou spatří, že vánoční strom nestrojí andílek s&#160;křídly a&#160;nahou prdelkou, ale otec, který je v&#160;teplákách a&#160;hrubě sakruje. Dík existenci záhadné osobnosti si mohl až dosud myslet, že dějinný vývoj, jehož motorem, brzdou či převodní pákou se někdy bezděky ze své funkce stával, se podobá antickým tragédiím, které se už z&#160;malého odstupu jeví být divadlem pimprlat, voděných žertujícími bohy. Vlk věřil, že nad ním je politický Olymp země a&#160;nad tím jakýsi Superolymp, odkud je vidět přes hory výkalů, které denně trousí lidský rod, i&#160;skrze mlhu zločinných mouder, jimiž ho stále znovu pomýlují zločinní elitáři, na sta let dopředu, až tam, kde člověk člověku přestane být&#160;– přitom se Vlk vždycky maličko zarazil&#160;– vlkem. Teď se měl smířit s&#160;představou, že třeba veleprocesy i&#160;následné rehabilitace popravených, jakož i&#160;pozdější rehabilitace odsouzených soudců nebyly součástí geniální, i&#160;když neproniknutelné koncepce, ale prostě divokými smyky a&#160;vývrtkami doby, kterou řídí všichni a&#160;nikdo, pročež se nedá vyloučit, že nakonec, takže nejlíp, se budou přece jen smát ti udělaní, a&#160;v&#160;propadlišti dějin i&#160;věřínů skončí dokonce i&#160;úkonáři. Ne. Vlk neměl strach o&#160;sebe, ale o&#160;své dílo a&#160;především už o&#160;svého syna! Ano, právě ten, kterému měla dát Lízinka tělo a&#160;on ducha, byl nejvíce ohrožen zánikem Dokto…</p>
			<p class="MLP-text para-style-override-4">Neutěšené úvahy přerušil jako ‚blow up‘: podnět tak překvapivý, že Vlk zaryl nehty do Markétiny dlaně. Trhla sebou, ale hned zvláčněla a&#160;nechala se&#160;– vždyť byla zvyklá, že jí nejeden pacient prokousl ruku&#160;– drásat, vždycky jí působilo rozkoš odčerpávat do sebe jeho rozčilení; jen díky tomu byl schopen dát zmatenému nápadu tvar:</p>
			<p class="MLP-text--I-B para-style-override-11">A&#160;proč by měl Doktor zaniknout??</p>
			<p class="MLP-text para-style-override-4">Vždyť jediný, kdo ho odhalil vinou absurdní náhody, byl on! Opravdu jediný? Co když těch náhod bylo víc, ale všichni dospěli k&#160;témuž závěru: mocný Doktor nesmí padnout kvůli jakémusi nýmandu Vonáskovi! A&#160;opravdu odhalil! Co když Doktor přijímá podobu Vonáska, aby byl o&#160;to víc Doktorem?! Zkusil tomu nesmyslu uvěřit a&#160;zjistil, že by to po jistém úsilí šlo, zejména kdyby mu pomohl sám…</p>
			<p class="MLP-text para-style-override-4">–&#160;Slyším, řekl známý hlas jako obvykle, dnes však z&#160;něho hmatatelně zněla únava.</p>
			<p class="MLP-text para-style-override-4">–&#160;Předseda, ohlásil se jako vždy,&#160;– teď už se jen bál, aby to ten na druhém konci nezkazil, a&#160;proto pokračoval ještě uctivěji než obvykle,&#160;– dovolíte mi s&#160;vámi promluvit…?</p>
			<p class="MLP-text para-style-override-4">–&#160;Ale ovšem…, znejistěl hlas.</p>
			<p class="MLP-text para-style-override-4">V&#160;představách si ho Vlk kdysi zabydlel do moderního apartmá se strohou pracovnou připomínající telekomunikační uzel; náhle uviděl měšťanský byt přeplácaný serepetičkami a&#160;páchnoucí zatuchlinou, s&#160;telefonem na etažerce v&#160;předsíni, aby se volaný mohl se sluchátkem vtisknout do kabátu. Překonal nelibost a&#160;nezměnil tón.</p>
			<p class="MLP-text para-style-override-4">–&#160;Doktore, řekl devótně i&#160;kategoricky zároveň,&#160;– nutně vás potřebujeme ve škole, smím pro vás poslat vůz?</p>
			<p class="MLP-text para-style-override-4">Dosud si myslel, že Doktora přepravuje speciální útvar disponující bezpočtem vozů nejrůznějších typů s&#160;měnitelnými čísly, které lze snadno přestrojit za&#160;– párkrát v&#160;nich Doktora viděl&#160;– taxíky. Teď věděl, že jezdí skutečnou autodrožkou a&#160;někdy i&#160;tramvají.</p>
			<p class="MLP-text para-style-override-4">–&#160;Vůz? opáčil Doktor slyšitelně dotčen, jako by přesně věděl, nač Vlk myslí.</p>
			<p class="MLP-text para-style-override-4">–&#160;Můj, pokračoval Vlk rychle, aby ho přesvědčil, že na to vůbec nemyslel,&#160;– jede právě dolů, byl by tam dřív než váš.</p>
			<p class="MLP-text para-style-override-4">–&#160;Moment! řekl hlas a&#160;dodal jako vždy,&#160;– poradím se s&#160;diářem.</p>
			<p class="MLP-text para-style-override-4">Vlk si oddechl, i&#160;když už tušil, že ten diář je a&#160;vždycky byla Maximařenka&#160;– ach! rozsvítilo se mu náhle, vždyť ona možná připoslouchává, proto se musel hlásit jako předseda!&#160;– která musí dát minimyšičkovi&#160;– co ji vlastně, napadlo ho, napovídá? nebo ji uspí prášky? anebo ji musí za propustku, otřásl se, oblažit?&#160;– dišpens. Uslyšel zaklepání.</p>
			<p class="MLP-text para-style-override-4">–&#160;Ano, řekl do mluvítka, než pochopil, že se klepe zde.</p>
			<p class="MLP-text para-style-override-4">Vstoupil Karlík a&#160;srazil podpatky. Vlk mu dal ostrým posunkem znamení, aby byl zticha, ale ani nemusel, protože škont civěl s&#160;otevřenými ústy na bělovlasého motýla; zas jednou mohl Vlk obdivovat vlastní prozíravost, s&#160;níž nikdy nikoho nepustil do hájemství svého&#160;– kromě Šimsy, vzpomněl si, který už to asi nevybreptá&#160;– soukromí.</p>
			<p class="MLP-text para-style-override-4">–&#160;Jste tam? ozval se Doktor ostře.</p>
			<p class="MLP-text para-style-override-4">–&#160;Ano…, zakoktal Vlk překvapen.</p>
			<p class="MLP-text para-style-override-4">–&#160;Budu za půl hodiny na starém místě!</p>
			<p class="MLP-text para-style-override-4">Nezklamal, ulevilo se Vlkovi; ať bydlel, kde bydlel, schůzku zas určil před vinárnou na prahu policejní ulice.</p>
			<p class="MLP-text para-style-override-4">–&#160;Končím, řekl Doktor bryskně a&#160;zavěsil.</p>
			<p class="MLP-text para-style-override-4">Vlk pomalu a&#160;přesně formuloval svůj příkaz a&#160;nechal si ho jako vždy Karlíkem třikrát opakovat.</p>
			<p class="MLP-text para-style-override-4">–&#160;Tak padej! vyslal ho vlídně.</p>
			<p class="MLP-text para-style-override-4">–&#160;Rozkaz, šéfe… ohlásil se Karlík; jeho nesčetnými knokauty dobitý mozek pak předvedl nevídaný výkon, když vzdor tolika jiným podnětům vyřídil, co měl, pravda, ve zjednodušené podobě.</p>
			<p class="MLP-text para-style-override-4">–&#160;Už vás čekají i&#160;to prase a&#160;Ciment.</p>
			<p class="MLP-text para-style-override-4">Zmizel poklusem. Vlk mu nerozuměl a&#160;ani se nesnažil. Uvědomil si v&#160;celém rozsahu, co se právě stalo, a&#160;jeho duch slavnostně zvolal</p>
			<p class="MLP-text para-style-override-4">–&#160;Vonásek est mort, vive le Docteur!</p>
			<p class="MLP-text para-style-override-4">O&#160;minutu později zapomněla paní Lucie Tachecí svůj pečlivě namemorovaný projev; ať se snažila sebevíc, paměť jí vypověděla poslušnost, byla nakonec ráda, že se z&#160;toho vylhala bez větší ostudy.</p>
			<p class="MLP-text para-style-override-4">–&#160;Buďte nám dlouho, skončila zmateně,&#160;– hodně rychle zdráv…! </p>
			<p class="MLP-text para-style-override-4">Celou bytostí se toužila dozvědět, kdo je ta exkluzivní žena za Vlkem: romantické oblečení a&#160;bílý přeliv ji řadily do skupiny žen, které se od dětství dělají starší, aby vynikla jejich živočišná vitálnost. Zvědavost neměla být dlouho ukojena, protože Vlk, když napřed potřásl rukou opuštěnému Albertovi, hovořil s&#160;jednou rodinou po druhé. Jeho společnice, kterou představoval tak decentně, že to paní Lucie nemohla ani odezřít, věnovala každému rodiči i&#160;žáku okouzlující úsměv a&#160;pak se držela zpátky, jako by byla němá. Ve skutečnosti celou dobu nepozorovaně pozorovala </p>
			<p class="MLP-text para-style-override-4">Lízinku. Ze všeho nejdřív si blahořečila, jak se dnes upravila i&#160;oblékla, a&#160;hlavně, že přijala včas Vlkovu nabídku, teď teprv ocenila její velkorysost. Při pohledu na tu líbeznou něhu, poznamenanou zatím jen, jak věděla, jedinou a&#160;dobře skrytou tržnou rankou, se maně podivila, že Vlk dosud&#160;– ano, dokonce znovu! – spal i&#160;s&#160;ní. Dívka se jí tak líbila, že stěží potlačovala nutkání jít rovnou k&#160;ní a&#160;dotknout se té&#160;– přímo slyšela žhavé syčení&#160;– zhmotněné sluneční záře. Ale vždyť ji budu moci, vzpomněla si ohromeně, česat! Vždyť ji budu moci dokonce i, uvolnila svou fantazii, koupat a, představila si širokou zapuštěnou vanu, která jim kdysi s&#160;Bedym sloužila častěji než lože, sebe s&#160;ní! A&#160;co když, poprvé od rána s&#160;Jízdou se pousmála, jsem opravdu římský chlapec…?</p>
			<p class="MLP-text para-style-override-4">Vlk nejdřív krátce pohovořil s&#160;Husovými. Na křídlech úspěchu jim slíbil, že se přimluví, aby komise prověřila chlapce v&#160;září znova. Hus senior se oplátkou zavázal, že se bude s&#160;chlapcem celé prázdniny učit, a&#160;když neuspěje, dá ho na&#160;– Vlkův námět ho chytl právě přes ten zvučný titul&#160;– kafiléra. Při loučení ho Vlk nazval zdvořile bratránkem a&#160;starému se dojetím zaleskly oči.</p>
			<p class="MLP-text para-style-override-4">Rozhovor s&#160;matkou a&#160;otci dvojčat proběhl v&#160;komplimentech. Vlk chválil hochy a&#160;rodina školu. Přitom slyšel, co čekal: oba muži, kteří právě povýšili, předvídali, že v&#160;jejich novém působišti markantně stoupne počet nejvyšších trestů. A&#160;proč by, řekl soudce a&#160;prokurátor kýval, měl tak velký kraj čekat, až si někdo z&#160;centra milostivě udělá čas? Proč by, zeptal se prokurátor za souhlasu soudce, nemohl mít vlastní úkonáře, kteří znají místní tradice a&#160;ctí zvyky? Plurál naznačoval, že myslí na dvojčata. Uspokojení, které Vlk pocítil místo strachu z&#160;konkurence, mu dokázalo, že už je tělem i&#160;duší učitel.</p>
			<p class="MLP-text para-style-override-4">Setkání s&#160;Kazíkovými bylo nejsrdečnější. František ani nezklamal, ani neuspěl, aby to stálo za řeč, a&#160;otec mu předem zajistil ve své věznici dobré místo knihovníka&#160;– knihy se jednou týdně sebraly po celách, zamíchaly a&#160;zas rozdaly, takže evidence byla prostá: kus na hlavu&#160;– s&#160;tím, že kdykoli Vlk přijede úkonovat, bude mít spomocníka na místě. To přivedlo Vlka na nápad umístit podobně pro začátek i&#160;absolventy dalších ročníků, než se rozjede export. Jak byli zvyklí z&#160;úkoništ, prohodili spolu pár řízných, to Kazík-otec, a&#160;pár jemných, to Vlk, vtipů, Kazíková pozvala Vlkovy na vězeňský bál a&#160;všichni se přátelsky rozloučili.</p>
			<p class="MLP-text para-style-override-4">Když vykročili na poslední zastávku, zašeptala mu Markéta&#160;– Zlom vaz! Trhl sebou překvapením, věděl, že se tomu starodávnému přání celý život přímo pověrčivě vyhýbala. Tu zjistil, že si teprve teď všimla Šimsy. Její oči se na okamžik zaostřily a&#160;on si byl jist, že šelmí přísvit byl tentokrát produktem psýchy, ne optiky. Jako ona neměl však ani on čas zabývat se podružnostmi; pocítil nicméně znovu hlubokou vděčnost za spojenectví v&#160;situacích, které by bez ní možná neustál.</p>
			<p class="MLP-text para-style-override-4">Nervozita paní Lucie vyústila v&#160;šok: shánějíc rodinu do houfu&#160;– otec jí stál po boku a&#160;na dceru stačilo kývnout&#160;–, objevila ztrátu manžela. Obě spojené místnosti byly sice členité, ale přehledné, našli ho brzy: doktor Tachecí seděl na plynovém křesle a&#160;v&#160;intimitě kabiny, odkud mohl pozorovat děje v&#160;místnosti jako němý film, přemýšlel. Reagoval však na první tchánovu výzvu a&#160;byl u&#160;svých včas.</p>
			<p class="MLP-text para-style-override-4">–&#160;Vám, milostivá, </p>
			<p class="MLP-text para-style-override-4">řekl Vlk paní Lucii, když odtrhl rty od její ruky, </p>
			<p class="MLP-text para-style-override-4">–&#160;chci dnes poděkovat hned vícekrát, ale začnu díkem za váš projev, který mě přivedl do roz… Á&#160;–</p>
			<p class="MLP-text para-style-override-4">přerušil se v&#160;půli slova omluvně, </p>
			<p class="MLP-text para-style-override-4">–&#160;nepředstavil jsem vám, a&#160;abych dodržel bonton, musím vlastně říci: nepředstavil jsem vás&#160;–</p>
			<p class="MLP-text para-style-override-4">obrátil se od paní Lucie k&#160;Markétě a&#160;jako před týdnem v&#160;cizím hotelu mu zatepalo srdce až v&#160;krku, neboť odbila minuta pravdy tím riskantnější, že založené na lži, třebaže svaté; když si v&#160;úterý v&#160;noci na Lízince a&#160;ráno na Markétě definitivně potvrdil, že nemůže žít bez jedné ani bez druhé, zaměřil k&#160;tomu celou kapacitu svého intelektu, a&#160;teď měl zjistit, zdali správně odpověděl na klíčovou otázku: jaké ženě bude ochotna odstoupit část svých práv na něho nová manželka i&#160;nová tchýně, </p>
			<p class="MLP-text para-style-override-4">–&#160;své matce.</p>
			<p class="MLP-text para-style-override-4">–&#160;Vlková, řekla Markéta Vlková, odhalujíc krásné zuby, které nikdy nepotřebovaly zubaře,&#160;– přátelé mi říkají Markéto a&#160;já věřím, že&#160;<span>–</span></p>
			<p class="MLP-text para-style-override-4">hovořila stále k&#160;paní Lucii, zatímco současně s&#160;vznešenou ne­nápadností dávala oběma mužům k&#160;políbení ruku, </p>
			<p class="MLP-text para-style-override-4">–&#160;budeme přítelkyněmi, když nás spojují bytosti nám oběma tak drahé!</p>
			<p class="MLP-text para-style-override-4">Ta chvíle stačila paní Lucii k&#160;zjištění, že infantilní oblečení, odstín, nejlíp zakrývající šediny, i&#160;zuby, nepochybně zahraniční výroby, řadí naopak tuto ženu k&#160;těm, které se už dlouho dělají mladšími, aby unikly dotírajícímu věku. V&#160;pohnutí mysli pokročila a&#160;šťastně Markétu objala. Plochá prsa, na něž narazila, jí potvrdila, že tahle Rádoby Garbo je vlastně, výsměch ustoupil dojetí, stařenka. Ihned se rozhodla být její dvořankou, protože se tím otvírala nejschůdnější cesta k&#160;němu.</p>
			<p class="MLP-text para-style-override-4">Vlkovi se ulevilo. Vnikl do posledního bastionu Tachecích a&#160;tu se vše rozhodne v&#160;boji muže proti muži. S&#160;jistotou, že mu Markéta kryje záda vyřazujíc matku, hodlal zdolat otce.</p>
			<p class="MLP-text para-style-override-4">–&#160;Pane profesore, vpadl do toho nečekané inženýr Alexandr, chystající se prakticky od včerejška, kdy mu dcera k&#160;jeho úžasu i&#160;radosti doručila Vlkovo poručení s&#160;pozvánkou, dovolil jsem&#160;–</p>
			<p class="MLP-text para-style-override-4">pokračoval horlivě, vytahuje ze starého kufříku na inženýrské potřeby, který celé odpoledne střežil jako svátost, tlustý balík, </p>
			<p class="MLP-text para-style-override-4">–&#160;si přinést vám malou, ale vzácnou pozornost jako dík, že jste pro mou vnučku udělal víc než leckterý&#160;–</p>
			<p class="MLP-text para-style-override-4">dodal opovržlivě, nesnaže se zakrýt, koho míní, </p>
			<p class="MLP-text para-style-override-4">–&#160;příbuzný. Děkuji vám, děkuji.</p>
			<p class="MLP-text para-style-override-4">Zatímco Vlk nechápavě rozhaloval ozdobný papír, uvažuje ho­rečně, jak z&#160;této slepé koleje, doktor Tachecí věděl jako prorok, co uvidí. Přesto mu vyrazilo dech, když po více než šestnácti letech znovu spatřil poklad, pro který nelitoval v&#160;životě největších obětí, a&#160;on mu přesto unikal jako fata morgána: Sturzovo lipské vydání rukopisu woltenbuttelského, lidově zvaného Etymologicum Gudianum. Na tváři mu naskákaly skvrny a&#160;oči zatěkaly ke dveřím. Už už vytrhl foliant, který pro tchána a&#160;jistě i&#160;Vlka představoval nejvýš určitou hodnotu směnnou, zatímco jemu byl něčím jako vzduch či krev, aby uprchl s&#160;kořistí třeba na poušť, protože by se s&#160;ním do smrti nenudil, ale uvědomil si, že ho tu od širého světa dělí mnoho úzkých mříží. Svěsil hlavu.</p>
			<p class="MLP-text para-style-override-4">Inženýr Alexandr se chtěl na své úrovni zavděčit muži, jehož si cenil i&#160;pro klasické vzdělání, jak je prozradilo heslo na pozvánce, stejné, jaké před půl stoletím připevnil nad Bedříškův psací koutek tatínek latiník: NON SCHOLAE ne pro školu SED VITAE leč pro život DISCIMUS se učíme! Chtěl dále napravit svou jedinou neserióznost, když kdysi nesplnil slovo dané doktoru Tachecímu, protože ten člověk si nedovedl&#160;– důkaz, že klasické vzdělání není vše!&#160;– vážit jeho dcery; darováním Sturze se teď sám před sebou očišťoval z&#160;podezření, že si jej tehdy nechal z&#160;hamižnosti; současně si byl jist, že tím neschopného zetě nejschopněji urazí.</p>
			<p class="MLP-text para-style-override-4">Vlk ještě v&#160;pátek navštívil s&#160;Doktorovým glejtem středisko výpočetní techniky; nevinný vývěsní štít maskoval policejní banku informací. Ty o&#160;Tachecích byly teď k&#160;nezaplacení, naráz postřehl možnost, o&#160;jaké se mu nesnilo. Jak už tak život tropívá hlouposti, znamenalo to urazit právě dárce, ale nemohl váhat: pořadí dů­ležitosti bylo jasné</p>
			<p class="MLP-text para-style-override-4">–&#160;Jsem, řekl tedy alespoň co nejzdvořileji,&#160;– vám hluboce zavázán a&#160;budu si klást vždycky za čest, že jste mě obmyslel, ale musím vás dnes připravit o&#160;jinou&#160;–</p>
			<p class="MLP-text para-style-override-4">pokročil Vlk dopředu a&#160;ukročil stranou, takže se ocitl zcela přirozeně po boku Lízinky, které položil na rameno volnou ruku jako spokojený pedagog, </p>
			<p class="MLP-text para-style-override-4">–&#160;drahocennost, takže se domnívám jednat zcela ve vašich intencích, pane&#160;–</p>
			<p class="MLP-text para-style-override-4">pokračoval, hledě mu co nejupřímněji do těžkých zlatých brýlí, které v&#160;tak významný den nahrazovaly lehké drátěné, </p>
			<p class="MLP-text para-style-override-4">–&#160;inženýre, dám-li tuto do ochrany osoby nejpovolanější, totiž vašeho pana&#160;–</p>
			<p class="MLP-text para-style-override-4">dodal, podávaje knihu doktoru Tachecímu, </p>
			<p class="MLP-text para-style-override-4">–&#160;zetě.</p>
			<p class="MLP-text para-style-override-4">Mlčení na pozadí hluku dostává nový rozměr asi jako čistá zeď v&#160;prázdném barokním rámu. Kolem zněly hlasy a&#160;smích ostatních rodičů a&#160;děcek. Zde uprostřed se navíc zdálo, jako by kdosi přečerpával krev ze zetě do tchána. První byl jako křída, druhý jak rajské jablíčko. Inženýr Alexandr hrozil v&#160;příštím okamžiku explodovat, a&#160;k&#160;tomu Vlk nesměl nechat dojít. Zachytiv povzbudivý pohled Markéty, přitáhl si Lízinku blíž jako důvěrný přítel. Pak se odrazil a&#160;skočil své salto mortale.</p>
			<p class="MLP-text para-style-override-4">–&#160;Ostatně, řekl,&#160;– milostivá paní, pane inženýre i&#160;pane doktore, vaše radost z&#160;Lízinčina úspěchu nemá dnes zůstat jediná. Snad by bylo vhodnější sdělit vám to doma anebo v&#160;dobrém restaurantu, ale myslím, že není lepší místo pro uzavírání smluv než vítězná bojiště, a&#160;tak si dovoluji prohlásit zde: miluji&#160;–</p>
			<p class="MLP-text para-style-override-4">řekl Vlk zaníceně, ale tlumeně, aby nevzbudil pozornost mimo tento kroužek, zdánlivě jen přátelsky rozmlouvající pár kroků od Šimsy, který se pohybem teplého vzduchu pootočil, takže působil dojmem, jako by je špehoval,</p>
			<p class="MLP-text para-style-override-4">–&#160;Lízinku a&#160;Lízinka mne, a&#160;proto vás, drazí rodiče a&#160;–</p>
			<p class="MLP-text para-style-override-4">obrátil se teď k&#160;inženýru Alexandrovi, kterého si potřeboval usmířit, </p>
			<p class="MLP-text para-style-override-4">–&#160;dědečku, i&#160;tebe, drahá&#160;–</p>
			<p class="MLP-text para-style-override-4">obrátil se k&#160;Markétě, kterou chtěl přesvědčit, že se niternost jeho citu nemění, i&#160;když se změní vnější formy, </p>
			<p class="MLP-text para-style-override-4">–&#160;maminko, prosíme, abyste nám řekli Ano!</p>
			<p class="MLP-text para-style-override-4">Hlučné ticho trvalo. Jen tchán rychle bledl a&#160;pomalu růžověl zeť, jako by kdosi pumpoval krev opačným směrem. Konečně se ozvala paní Lucie.</p>
			<p class="MLP-text para-style-override-4">–&#160;Ale to přece, řekla, zapomenuvši, že před vteřinou snila o&#160;Vlko­vě náruči, to jak optiku roztoužené ženy vystřídala optika rozpačité matky, a&#160;tou viděla muže sice zachovalého, ale přece jen, řečeno hodně zdvořile, letitého, který byl zřejmě starší než, pojala náhlé podezření, její otec&#160;– to přece není…</p>
			<p class="MLP-text para-style-override-4">–&#160;Ale ano, řekla jí Markéta Vlková radostně, vžívajíc se do role tak, že byla hotova obětovat vše pro štěstí syna, které bylo i&#160;jejím štěstím, </p>
			<p class="MLP-text para-style-override-4">–&#160;je to pravda, milá Lucie, mohu&#160;–</p>
			<p class="MLP-text para-style-override-4">zeptala se vřele, vystřídavši její objetí, které povolilo, svým, </p>
			<p class="MLP-text para-style-override-4">–&#160;vám tak říkat? Bedřich se mi svěřil už před časem, ale nechtěl, aby se Lízinka před zkouškami rozptylovala, a&#160;především trval na našem souhlasu s&#160;vámi, ach&#160;–</p>
			<p class="MLP-text para-style-override-4">vzdychla tak upřímně, že se jí zamlžily kontaktní čočky, </p>
			<p class="MLP-text para-style-override-4">–&#160;děti, děti! Jen je člověk vypiplá, už mu frnknou z&#160;hnízda, ale c’est&#160;– </p>
			<p class="MLP-text para-style-override-4">přešla podle Vlkova návodu do francouzštiny, aby v&#160;emoci ne­násilně zdůraznila rodinné zázemí vzdělanosti, </p>
			<p class="MLP-text para-style-override-4">–&#160;la vie, a&#160;my obě jim můžem jen přát šťastný let, n’est-ce pas, ma chère?</p>
			<p class="MLP-text para-style-override-4">–&#160;Ale to snad, promluvil inženýr Alexandr, nahradiv zlaté brýle drátěnými, které sice měly právě tolik dioptrií, jemu však vždy odhalovaly skutečný statický stav věcí i&#160;lidí, a&#160;těmi spatřil muže sice inteligentního, ale zřejmě, řečeno velmi zdrženlivě, bezcharakterního nevychovance, jak dokázal nehorázným darováním&#160;– bylo docela možné, že shrábne od zetě provizi! daru,&#160;– to snad nemůžeme…</p>
			<p class="MLP-text para-style-override-4">–&#160;To ne, vpadla mu Markéta Vlková do řeči malounko hystericky, vždyť jí vzhledem k&#160;Vlkovu čestnému rozhodnutí „Buď vy obě, nebo žádná!“ šlo o&#160;budoucnost stejně jako Lízince,&#160;– milý… jak ti&#160;–</p>
			<p class="MLP-text para-style-override-4">oslovila inženýra Alexandra důvěrně v&#160;riskantní naději, že ho to zešokuje víc než podstata věci, </p>
			<p class="MLP-text para-style-override-4">–&#160;mám vlastně říkat?</p>
			<p class="MLP-text para-style-override-4">–&#160;Alexandr…, odvětil opravdu šokovaný inženýr.</p>
			<p class="MLP-text para-style-override-4">–&#160;To přece, milý, pokračovala Markéta, netušíc, že to není křestní jméno,&#160;– Alexandře nemůžeme a&#160;nesmíme odmítnout právě my, viď, čím blíž je člověk večeru života, tím víc ho těší každý záblesk&#160;–</p>
			<p class="MLP-text para-style-override-4">dodala statečně, ukazujíc na Lízinku, kterou teď k&#160;sobě Vlk tiskl pevně jako milenec, </p>
			<p class="MLP-text para-style-override-4">–&#160;lásky!</p>
			<p class="MLP-text para-style-override-4">Ještě se jí nepodařilo zpacifikovat inženýra, když Lucie Tachecí začala vrtět hlavou, nejdřív skoro neznatelně a&#160;snad i&#160;bezděky, ale čím dál zřetelněji, a&#160;tedy vědomě. Šestým smyslem ženy pochopila Markéta a&#160;šestým smyslem úkonáře Vlk, že je zle. Bylo.</p>
			<p class="MLP-text para-style-override-4">Ať si její Lízinka sebevíc připomínala mladičké krasavice, které se vdaly za filmové a&#160;loďařské starce a&#160;ještě jim povily zdravé děti, neuměla si Lucie Tachecí představit, že by vstoupila do tak nerovného svazku, byť s&#160;mužem takových kvalit, jaké měl Vlk. Cítila a&#160;ctila je i&#160;teď, mohla je vypočítat, hotova o&#160;nich i&#160;básnit, a&#160;právě v&#160;tom tkvělo jádro&#160;– byla dokonce schopna si to přiznat!&#160;– pudla. Pověstná červená nit, kterou byla spoutána jak pavučinou, se táhla z&#160;předsíně jejich bytu; v&#160;srdci jí utkvěl závan závisti, když jí tehdy podal kytici růží a&#160;ona si přála být svou vlastní dcerou. Ještě silnější než chladná úvaha, proč ho nechce za zetě, bylo teď palčivé přání mít ho za milence. To jí ovšem zbraňovalo pálit po něm z&#160;nejúčinnějších hlavní, ano, pálit vůbec! Musela užít válečnou lest, v&#160;jakých mistrovala právě ona.</p>
			<p class="MLP-text para-style-override-4">Byla-li si něčím skálopevně jista, pak stanoviskem, jaké v&#160;této otázce zaujme doktor Tachecí. Ačkoli ji za celých teď už skoro sedmnáct let nezastoupil v&#160;jediném vážném&#160;– ostatně to po něm pro jistotu nechtěla!&#160;– rozhodnutí, usmyslela si v&#160;této subtilní válce s&#160;rafinovaností ženy, která se nechce jevit jako nevděčná husa, či dokonce žárlivá nána, vyslat do přední linie právě jeho.</p>
			<p class="MLP-text para-style-override-4">–&#160;Emile, požádala ho antickým tónem, který osudově přenášel všechnu odpovědnost na něho,&#160;– rozhodni to!</p>
			<p class="MLP-text para-style-override-4">Už přes padesát hodin, přesně od sobotního zjištění, že se Lízinka málem stala obětí sexuálního maniaka, pohyboval se doktor Tachecí ve stavu vnitřní strnulosti. Nemusel se nutit k&#160;obvyklému duševnímu striptýzu, nemusel vyvolávat oblíbeného démona zni­čující autokritiky; v&#160;noci na neděli, kdy opět přebýval&#160;– netuše, že se jeho žena jako zkušená dobrodružka dvakrát proplížila kolem, jednou lačná laskání, podruhé slastně sytá&#160;– v&#160;koupelně, dokázal chladně analyzovat, jakou cenu má pro lidstvo a&#160;jakou pro své drahé. Mohl-li v&#160;prvním případě tvrdit, že vrhl paprsek poznání do tmy, obklopující záhadný původ ruského jeříku, druhou položkou byla nula. Za celých teď už skoro sedmnáct let nedokázal nic, čím by výrazně zlepšil život milované ženy a&#160;především vyzbrojil pro život zbožňovanou dceru. A&#160;teď, pocítil už v&#160;samotě koupelny a&#160;plně si uvědomil v&#160;klauzuře plynové komory, ne za pět minut dvanáct, ale o&#160;dvanácté, kdy se už po jeho dcerce vztáhl nelítostný spár života, se objevil muž, který to obstaral za něho. Tento muž ji vyzbrojil, uvažoval doktor Tachecí, hledě proskleným průhledem k&#160;lucerně, za jediný rok tak, že vyřídila brutálního zvrhlíka vlastní něžnou rukou, tento muž dokázal několika slovy, že se přelud Sturzova tisku zhmotnil v&#160;jeho vlastnictví, aniž se tchán opovážil pípnout. Doktor Tachecí nebyl naivní a&#160;nedělal si iluze, že Vlka vedla sympatie k&#160;němu. Vzpomněl si však, kolik sám dokázal zrušit vlastních tabu a&#160;překonat strmých&#160;– třeba zamluvit svatební síň či objednat menu&#160;– překážek z&#160;lásky ke své Lucii; věděl proto, že Vlk mu prokazuje úsluhu z&#160;lásky k&#160;jeho Lízince. Ale tím spíš si plně uvědomil, že přispěje-li v&#160;kritické chvíli ke zdaru tohoto spojení, může konečně jednou sklízet ovoce i&#160;on, aby měl co klást k&#160;nohám své ženy. Při pohledu na ztichlého Šimsu jako by uslyšel hranu i&#160;uviděl, komu zvoní: průvodčím, kteří mu ještě jednou odmítnou vrátit na stovku, prodavačům, kteří by mu znovu chtěli zabalit srp místo sirupu, číšníkům, kteří by se ještě někdy odvážili nutit mu husí krev místo husích jater, a&#160;hlavně všelijakým těm Oskarům, usilujícím celých teď už skoro sedmnáct let rozvrátit Luciinu cudnou věrnost. Defilovali před ním všichni najednou a&#160;každý zvlášť, uděláni různými technikami, ale ve výsledku stejně dokonale jako Šimsa, aniž musel víc než ukázat na ně prstem <span class="MLP-znak-tucna-kurziva-11b char-style-override-2">svým lidem, své rodině</span>, která se tím konečně povznášela z&#160;nebohosti, kam ji uvrhly tři generace filologů, vzhůru kolem mlynářů, výš kolem inženýrů, až k&#160;lidem, jako je Vlk, v&#160;nichž se, mohl to nechápat, ale nesměl už o&#160;tom pochybovat, koncentrovaly nejcennější výdobytky lidského myšlení i&#160;konání, „je to bytost“, slyšel opět sugestivní citát z&#160;de Maistra, „výjimečná, pro niž musí být v&#160;rodině lidské zvláštní určení, odstraňte“, slyšel dál, „ze světa tohoto nepochopitelného činitele: v&#160;okamžiku se řád mění v&#160;chaos, trůny se řítí, společnost mizí!“</p>
			<p class="MLP-text para-style-override-4">…&#160;a&#160;když do refrénu, jímž jako by se uzavíral osudový kruh, zazněl úpěnlivý hlas jeho ženy, která ho poprvé vyzvala ke konečnému rozhodnutí, doktor Tachecí tu odpovědnost přijal. Přistoupil k&#160;dceři a&#160;jejímu nápadníku, položil každému z&#160;nich na rameno jednu&#160;– ani při tom neodložil pro jistotu Sturze&#160;– ruku, jako by chtěl vytvořit uzavřený citový kruh, a&#160;dojatě je k&#160;sobě zlehka přitiskl tak, že cítil pod bradou Lízinčiny vlasy a&#160;na vlasech Vlkovu bradu,</p>
			<p class="MLP-text para-style-override-4">–&#160;Buďte, řekl prostě,&#160;– šťastni.</p>
			<p class="MLP-text para-style-override-4">Aplaus nepatřil jim, ale Doktorovi vstupujícímu dveřmi Kaproklasu před Karlíkem, který se posunky za jeho zády snažil upoutat na hosta pozornost. Vlk si byl jist, že jeho a&#160;Lízinčina loď ušla dík nečekanému manévru otce jen o&#160;chlup dvěma torpédům, a&#160;chtěl rozhodnout bitvu, než matka a&#160;tchán znovu nabijí.</p>
			<p class="MLP-text para-style-override-4">–&#160;Dík, díky! moji, řekl proto především jim dvěma,&#160;– drazí! Moment!</p>
			<p class="MLP-text para-style-override-4">S&#160;tím vyrazil v&#160;ústrety Doktorovi, nepouštěje Lízinčinu ruku, takže dívku vytáhl s&#160;sebou, i&#160;v&#160;této situaci chtěl uplatnit základní poučku, kterou učil v&#160;Přípravě věšeného: za nic na světě nepřerušit akci, dokud není zákazník hotov!</p>
			<p class="MLP-text para-style-override-4">–&#160;Doktore! řekl vzrušeně,&#160;– díky, dík! chystám se slavnostně zakončit ročník, ale děcka, rodiče ani já se prostě nemůžem rozejít bez, jen proto si vás dovolujeme na chvilku vytrhnout z&#160;jistě důležité činnosti! požehnání muže, který vystřelil na oběžnou dráhu dějin naši&#160;–</p>
			<p class="MLP-text para-style-override-4">dodal Vlk, právě když s&#160;Lízinkou, která se důvtipně s&#160;grácií zavěsila do hosta z&#160;druhé strany, dovedli Doktora do čela stolu, </p>
			<p class="MLP-text para-style-override-4">–&#160;školu!</p>
			<p class="MLP-text para-style-override-4">Do chlapeckého Hurráá!, chytře zorganizovaného Albertem, práskla o&#160;strop zátka sektu, kterou na znamení Vlka otevřel Karlík. Vlk viděl, že paní Lucie zvedá ruku, v&#160;rozčilení se hlásila jako naposled ve vyšší dívčí; Markéta do té ruky pohotově vtiskla první perlivou číši, bílou vlajku však do ní mohl vetknout jedině on.</p>
			<p class="MLP-text para-style-override-4">–&#160;Uzavírá se, promluvil jako od řečnického pultu bez oslovení, aby předešel jiným projevům,&#160;– ojedinělý i&#160;jedinečný školní běh, kterému nepředcházelo nikdy nic, z&#160;čeho by mohl čerpat příklad, běh, který byl experimentem a&#160;zároveň vážnou průpravou pro život vás, prvních žáků, ale i&#160;ostrou prověrkou vás, prvních rodičů, neboť i&#160;vy jste skládali maturitu, zkoušku dospělosti&#160;–</p>
			<p class="MLP-text para-style-override-4">pokračoval, hledě s&#160;důrazem na paní Tachecí, </p>
			<p class="MLP-text para-style-override-4">–&#160;občanské. Dík vám si ušetří všichni, kdo přijdou po vás, a&#160;já mohu s&#160;pýchou oznámit, že se k&#160;nám zájemci tlačí každou&#160;–</p>
			<p class="MLP-text para-style-override-4">pokračoval, hledě s&#160;výčitkou na Markétu, </p>
			<p class="MLP-text para-style-override-4">–&#160;skulinou, tápání a&#160;omyly, jaké provázejí vše nové. To neznamená, že chceme jít rok co rok prošlapanou cestou, ne! Já i&#160;mí&#160;–</p>
			<p class="MLP-text para-style-override-4">pokračoval, hledě s&#160;důvěrou na Alberta s&#160;Karlíkem, </p>
			<p class="MLP-text para-style-override-4">–&#160;spolupracovníci napneme všechen um, aby SUPOV na své vývojové cestě k&#160;stále vyšším&#160;–</p>
			<p class="MLP-text para-style-override-4">pokračoval, hledě s&#160;výzvou na Doktora, </p>
			<p class="MLP-text para-style-override-4">–&#160;typům školy otvíral našemu slavnému oboru stále novější možnosti propojováním nejstarších tradic s&#160;nejpokrokovější&#160;–</p>
			<p class="MLP-text para-style-override-4">pokračoval, ucházeje se znovu o&#160;přízeň inženýra Alexandra, </p>
			<p class="MLP-text para-style-override-4">–&#160;technikou, a&#160;já mohu při této příležitosti s&#160;radostí oznámit, že na půdě školy vznikl stroj, který jako první mechanizuje i&#160;úkon nejrozšířenější a&#160;ušetří brzy dřinu úkonářům všude na&#160;–</p>
			<p class="MLP-text para-style-override-4">Vlk tleskl a&#160;Karlík vyvezl zpoza plynové komory podélný, hranatý předmět na kolečkách, přikrytý plachtou, </p>
			<p class="MLP-text para-style-override-4">–&#160;světě, v&#160;pátek byl konečně patentován, a&#160;tak ho teď mohu poprvé&#160;– </p>
			<p class="MLP-text para-style-override-4">Vlk tleskl podruhé a&#160;Karlík odkryl bílý stůl s&#160;tmavorudým linoleem, který byl až dodneška zamčen v&#160;prkárně, </p>
			<p class="MLP-text para-style-override-4">–&#160;prezentovat veřejnosti a&#160;prozradit, že se po svých autorech nazývá&#160;–</p>
			<p class="MLP-text para-style-override-4">Vlk dychtivě pohlédl na Lízinku, které tohle překvapení uchystal jako odměnu za zdařilé zkoušky i&#160;závdavek na všechny dary, jimiž ji zahrne odměnou za syna,</p>
			<p class="MLP-text para-style-override-4">–&#160;VLTAVA, neboli&#160;–</p>
			<p class="MLP-text para-style-override-4">citoval Vlk zdrženlivě originální návrh Doktora, který shledal nemravným, aby Šimsovo jméno nakonec ještě proniklo do učebnic, a&#160;naopak mravným, aby Šimsovou dědičkou byla jeho oběť, což Vlka dojalo tak, že mu hodlal nabídnout třetinu zisku,</p>
			<p class="MLP-text para-style-override-4">–&#160;VLk TAchecí Věšecí Aparát, první, který se rozměrem a&#160;de­signem hodí i&#160;na palubu&#160;–</p>
			<p class="MLP-text para-style-override-4">zažertoval Vlk vážně, </p>
			<p class="MLP-text para-style-override-4">–&#160;kosmických lodí, a&#160;tady se vracím z&#160;vesmíru k&#160;věcem naopak nejintimnějším a&#160;chtěl bych se spolu s&#160;naší milou Lízinkou Tachecí, která se dnes stala první katyní světa doslova o&#160;–</p>
			<p class="MLP-text para-style-override-4">zvážněl Vlk i&#160;v&#160;žertu, </p>
			<p class="MLP-text para-style-override-4">–&#160;prsa, když světový tisk hlásí ze Singapuru, že tam má stejný úřad nastoupit dvacetiletá Anita Chuan, veřejně podělit o&#160;společnou radost, kterou nám právě připravila její i&#160;moje rodina, když schválila naše&#160;–</p>
			<p class="MLP-text para-style-override-4">Vlk musel zvýšit hlas, protože to už se podle plánu roztleskala Markéta, aby strhla ostatní, </p>
			<p class="MLP-text para-style-override-4">–&#160;zasnoubení.</p>
			<p class="MLP-text para-style-override-4">Šum, který od vysvětlení názvu stroje stále sílil, vyústil teď v&#160;hromadné vyjeknutí; Markétino tlesknutí jako by naplno otevřelo stavidla sympatií: vypukly ovace. Až na dva odložili všichni přítomní číše, aby mohli ventilovat přetlak prudkými údery dlaní, a&#160;když jim zčervenala kůže i&#160;na tvářích, pokračovali nadšenou zvonkohrou, při níž na sebe narážely číše nejdřív plné a&#160;vzápětí prázdné a&#160;hned zas plné, až se zpotil i&#160;Karlík. Ale ani teď si houževnatý Vlk nepovolil, neochvějně spěl k&#160;strategickému cíli, aby vyloučil zákeřný protiúder. Otevřel kruh, který ho halasně oslavoval, a&#160;došel k&#160;těm dvěma, kteří jediní mlčeli. Napřed se chopil ruky inženýra Alexandra a&#160;potřásl jí tak dovedně, že tchán vypadal, jako by spolupracoval. Pak se naklonil k&#160;paní Lucii a&#160;políbil ji tak zkušeně, až se nejen zdála, ale i&#160;jala polibek opětovat. Aby v&#160;zárodku zmařil jiná nebezpečí, odtrhl se od ní včas a&#160;s&#160;vášnivostí čelných politiků políbil na rty i&#160;doktora Tachecího, načež si rychle přiťukl s&#160;Doktorem, dávaje mu očima najevo, že dnes výjimečně musela mít osobní subordinace přednost. Doktor pochopil.</p>
			<p class="MLP-text para-style-override-4">–&#160;Tohle vám, zašeptal vděčně, ještě než mu připil,&#160;– nezapomenu!</p>
			<p class="MLP-text para-style-override-4">Zazněl zpěv. To Albert udal tón a&#160;děcka spustila píseň, kterou je budoucí asistent&#160;– a&#160;vbrzku jistě i&#160;docent&#160;– tajně učil od začátku června, kdy ji částečně nově složil, inspirován básnickou tvorbou svého profesora.</p>
			<p class="MLP-verse para-style-override-4">–&#160;Gaudeamus igitur, <br/>iuvenes dum sumus!</p>
			<p class="MLP-text para-style-override-4">Vlk objal svou lásku tak pevně, že jeho velká dlaň docela zajala malé ňadro. Vrcholně uspokojen ucítil, jak se proti ní zježilo malé žihadélko, a&#160;současně zachytil přejícně vlahý pohled Markétin, Miláčku! zatelegrafovaly jí jeho oči, děkuji ti, ani na tebe nezapomenu! Celý se vzrušil při představě, že až bude někdy Lízinka na služební cestě nebo zápolit se svou jízdou anebo rodit jeho syna, polaská se zas s&#160;hubeným a&#160;chladným tělem svého Marka.</p>
			<p class="MLP-verse para-style-override-4">–&#160;Gaudeamus igitur, <br/>iuvenes dum sumus…</p>
			<p class="MLP-text-bez1radku para-style-override-4">opakovala děcka. A&#160;co když, napadlo Vlka znenadání, za nějakého horkého včera, kdy budou všichni tři doma jen tak na lehko, je v&#160;návalu citu i&#160;vášně obejme obě dvě? Jakmile bude mít Lízinku nejen před Bohem a&#160;lidmi, ale i&#160;před úřady, jakmile u&#160;něho zdomácní, pominou přece i&#160;důvody svaté lži! Proč by ho pak obě ženy, které ho milují, nemohly milovat současně??</p>
			<p class="MLP-verse para-style-override-4">–&#160;Nestor, Doktor, Prk i&#160;Ones, <br/>ecce, hic sunt poprawczones!</p>
			<p class="MLP-text-bez1radku para-style-override-4">zpívala děcka a&#160;tu si Vlk povšiml, že ústa paní Lucie jsou dosud tak pootevřená, jak je opustil jeho jazyk, a&#160;že v&#160;přimhouřených očích není odpor, ale naopak žádost. Dobré nebe! řekl si, vždyť ta mě taky miluje! Jako ve filmové roztmívačce zaznamenal poprvé její světové&#160;– podtrhovaly je modelové šaty z&#160;Francie, které konečně přišly ke slovu –  parametry; zdola nahoru je zkušeně odhadl s&#160;přesností plus minus centimetr na 90-60-105. Pochopil zároveň, jak neukojená musí být tato smyslů plná žena vedle asketického doktora Tachecího, a&#160;z&#160;podbřišku vyšlehl podnět, který mu v&#160;mozku rozsvítil jako reklamní neon u&#160;vchodu do ráje magický trojúhelník 1) ženských vnad paní Lucie, 2) chlapeckého půvabu Markétčina a&#160;nad nimi 3) Lízinčiny dívčí krásy, v&#160;jehož geometrickém středu stál on s&#160;užaslou, protože předem kladně zodpovězenou otázkou</p>
			<p class="MLP-text para-style-override-11">A&#160;proč bych nemohl mít všechny tři??</p>
			<p class="MLP-verse para-style-override-4">–&#160;Vos habe-ebi-it huuu-uu-mus!</p>
			<p class="MLP-text para-style-override-4">Chlapec potřetí zvracel na záchodě, který už raději vyčlenili jen pro něho, když nápis DOMÁCÍ přepsali na ŠIMON, a&#160;jeho otec sípavě spal na lůžku gilotiny, odkud odstranili zbytky ženské Zujky, protože v&#160;tento </p>
			<p class="MLP-uroven3-nadpis para-style-override-1">62</p>
			<p class="MLP-text-bez1radku para-style-override-4">noční čas byla věznice zavřená, ale na to byli všichni upozorněni předem a&#160;do pěti zbývaly slabé tři hodinky. Když Vlk, rozpálený tancem s&#160;paní&#160;– zapomněla na ostatní starosti, když zjistila dvakrát za sebou, že s&#160;budoucím zetěm je schopna dosahovat útěšného břehu i&#160;na parketu!&#160;– Lucií, odhrnul zatemnění a&#160;pootevřel okno, nejenže uviděl bledý pruh nad protějším křídlem, v&#160;němž také svítila zamřížovaná okna, která však, pokud byly místnosti za nimi obsazeny, nezhasínala nikdy, protože patřila&#160;– za týden tam měl debutovat Albert&#160;– čekárnám, ale uslyšel už také první pípnutí na úvod ranního koncertu ptactva. Večírek dosahoval hodu, ve kterém se i&#160;vzhůru vystřelená kulka pomalu zastavuje, aby zanedlouho podlehla zákonu gravitace. Přestože vypil neskutečné množství&#160;– Doktor se mu před odchodem revanšoval telefonátem Nestoru, který ještě před zavřením poslal dva kartony polosuchého&#160;– sektu, anebo snad právě proto! měl hlavu lehkou jak pouťový balonek a&#160;stejně transparentní myšlenky. Ohlédl se.</p>
			<p class="MLP-text para-style-override-4">Musel se usmát, jak Karlík, který se celou noc prakticky nehnul od&#160;– pokud neadjustoval láhve&#160;– elekřesla, odřezává haurkou další vepřový plátek s&#160;rozpolceným výrazem člověka, jehož oči by chtěly, ale žaludek nemůže. Přelétl spokojeným zrakem děcka, která opět hrála&#160;– sice bez Šimona, ale zato s&#160;rodiči&#160;– maso. Jestli ještě on byl takový, jak ho zformovala pohnutá&#160;– ale také zdeformovala! přiznal si&#160;– doba, tohle už byla zbrusu nová generace, bez předsudků, bez respektu i&#160;bez sentimentů, a&#160;proto i&#160;bez pochybností a&#160;bez ohledů, které jemu tak komplikovaly život. Spor generací, zápas ideologií i&#160;boj světových soustav se jim jevil jako zuření bublinek v&#160;sektu; pro ně už nebyla jen schola ludus, ale i&#160;celý život hrou, velkou hrou v&#160;maso, při níž platilo jediné pravidlo: udržet se v&#160;kole.</p>
			<p class="MLP-text para-style-override-4">Rád viděl i&#160;inženýra Alexandra, jak už sestavuje dohromady garotu, kterou před půlnocí rozebral na prvočinitele, aby se dostal ke strženému&#160;– okřídlen přízní, jíž ho motýlí Markéta neúnavně vyznamenávala celý večer&#160;– závitu, a&#160;viděl ještě raději, jak doktor Tachecí drží tchánu tác s&#160;matkami a&#160;šrouby; mezi muži se zdálo panovat příměří, jaké nemá daleko k&#160;míru. S&#160;trochou rozpaků pozoroval Vlk, jak se k&#160;sobě v&#160;zátiší u&#160;lešení důvěrné sklánějí bílá a&#160;černá hlava obou žen ovládajících základnu jeho trojúhelníku. Ta harmonie naznačovala, že se geometrie slibně vyvíjí; už pár hodin se však nemohl zbavit dojmu, že Markéta cítí k&#160;černé i&#160;– dvakrát ji přistihl hladit Lízinku s&#160;podobným zanícením, s&#160;jakým hladívala jeho tělo za časů vany&#160;– zlaté víc než obvyklé přátelství, jako by v&#160;sobě také ona zlomila jakousi bariéru a&#160;osvobodila se nejen z&#160;úředního svazku, ale i&#160;ze zajetí jeho, a&#160;dokonce i&#160;své vlastní osobnosti&#160;– jen aby mu, zablikalo červené světélko, ty dvě nakonec nepřebra… zasmál se, kam až ho zavedla příjemně unavená fantazie. Ale kde je…? Promnul si oči a&#160;tu spatřil závojem cigaretového dýmu svou </p>
			<p class="MLP-text para-style-override-4">Lízinku. Opírala se o&#160;VLTAVU a&#160;hleděla na Šimsu. Chtěl ji zas jednou ujistit o&#160;své blízkosti a&#160;potěšit se její. Přešel k&#160;ní, usedl na delší polovinu přístroje a&#160;položil jí ruku kolem&#160;– chudáku, Mašíne, neměls šanci!&#160;– krku. Aniž vyčkala obvyklou otázku, sama zavrtěla hlavou.</p>
			<p class="MLP-text para-style-override-4">V&#160;náhlém impulzu pohlédl na hodinky a&#160;užasl: bylo za tři minuty čtvrt na tři. Přesně před týdnem oznámil drobný výstřel knoflíčku od pyžama začátek nové epochy jeho života. Už nepochyboval, že hned první salvou dokázal odrazit tu ďábelskou jízdu, jejíž nájezdy mu zplenily už jedno manželství, a&#160;ubránit kapičku naděje, která teď bytněla v&#160;plůdek, z&#160;něhož v&#160;první&#160;– mohu to předpovědět i&#160;na minutu!&#160;– jarní den vystoupí velký malý muž, napřed kach­ňátko-koťátko, pak čertík-katík a&#160;konečně hezký, slušný a&#160;vzdělaný mladý kat, kterému předá své vzpomínky i&#160;sny, své dílo i&#160;plány. Musel se přemáhat, aby ji nezačal líbat, tak se raději položil na tmavomodrou desku VLTAVY, a&#160;když se za ním překvapeně otočila, požádal ji položertem, polovážně</p>
			<p class="MLP-text para-style-override-4">–&#160;Zamkni mě!</p>
			<p class="MLP-text para-style-override-4">Zůstal s&#160;ní několikrát po škole v&#160;pracovně, aby ji na VLTAVĚ zaškolil, dokud si nebyl jist, že při ukázce, kterou plánoval na slavnostní zahájení druhého&#160;– Kristepane, zítra musím rozjet s&#160;Albertem přijímačky!&#160;– ročníku, nebude o&#160;jejím spoluautorství pochyby. O&#160;to víc se ulekl, když se pod ním </p>
			<p class="MLP-uroven3-nadpis para-style-override-1">63</p>
			<p class="MLP-text-bez1radku para-style-override-4">rozskočil stůl: v&#160;roztržitosti způsobené únavou sáhla na druhé tlačítko. Potěšilo ho, že to hned s&#160;provinilým&#160;– bože, stejně je pořád dítě!&#160;– výrazem napravila: díly se vrátily k&#160;sobě, jen mu přivřely límec&#160;– chytla si mě jak babočku-admirála…!&#160;– saka. Podruhé se už nespletla a&#160;tři ocelové&#160;– měly by být bílá, černá a&#160;zlatá!&#160;– manžety mu obepnuly kotníky, boky i&#160;krk.</p>
			<p class="MLP-text para-style-override-4">Překvapil je další potlesk, pravda, připomínal spíš tlukot holubích&#160;– únava byla už všeobecná&#160;– křídel, ale tím byl srdečnější. Aniž si povšiml, obklopili je skoro všichni ostatní, vesele oceňujíce Lízinčin výkon. Dívka však, jako by nebyla středem pozornosti, stála vedle&#160;– s&#160;rukou na ovládacím panelu&#160;– VLTAVY, ale už zas neodtrhovala zrak od Šimsy. Tiše zářila.</p>
			<p class="MLP-text para-style-override-4">–&#160;Lízinko, požádal ji Vlk, lehce zažárliv na ten přehnaný zájem, který si lžidocent právě od ní nezasloužil,&#160;– řekni taky něco!</p>
			<p class="MLP-text para-style-override-4">–&#160;Ani se mi, řekla Lízinka šťastně, </p>
			<p class="MLP-uroven3-nadpis para-style-override-1">64</p>
			<p class="MLP-text-bez1radku para-style-override-4">–&#160;neuprd.</p>
		</div>
</body>
</html>