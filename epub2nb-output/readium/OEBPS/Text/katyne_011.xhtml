<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>katyne-7</title>
		<link href="../Styles/katyne_idstyles.css" rel="stylesheet" type="text/css"/>
	</head>
	<body id="katyne" xml:lang="cs-CZ">
		<div>
			<p id="toc_marker-5" class="MLP-uroven2-kapitola para-style-override-1">V</p>
			<p class="MLP-text-bez1radku para-style-override-4">Škola skončila v&#160;pátek 20.&#160;června. V&#160;sobotu začínalo léto a&#160;s&#160;ním ‚svatý týden‘ příprav na maturity. Vlk se pro něj rozhodl, nejen aby přiblížil SUPOV jiným středním školám, ale i&#160;z&#160;důvodů mnohem závažnějších. Potřeboval si předně odpočinout, protože po smrti </p>
			<p class="MLP-uroven3-nadpis para-style-override-1">41</p>
			<p class="MLP-text-bez1radku para-style-override-4">docenta Šimsy&#160;– auto vyzvedli ze dna pod přehradním mostem už v&#160;pondělí 24.&#160;března, ale tělo zůstalo zřejmě přisáto k&#160;mříži turbin&#160;– táhl školu tři měsíce vlastní silou. Byl rád, že vůbec přežila: podle zákona schválnosti dostal Müller v&#160;neděli milost a&#160;byl přikázán do ochranné léčby, horko těžko se podařilo dokázat, že se oběsil sám. Šimsova nehoda znemožnila vyšetření, spomocníka podle popisu nenašli, a&#160;tak byl jen Hons potrestán snížením prémií. Na radu Doktora nežádal Vlk za docenta náhradu, aby případ nerozvířil. Dřel, spoléhaje na to, že po prázdninách ho už podepře jako asistent Albert.</p>
			<p class="MLP-text para-style-override-4">Ale hlavně si chtěl dát do pořádku své soukromí, než mu přeroste přes hlavu. Teď už nepochyboval, že Lízinka&#160;– i&#160;když nevědomky!&#160;– zavinila jak oba zločiny, tak obě sebevraždy. Zatímco Mašína vykolejila pubertální halucinace, v&#160;níž se projektoval do role mstitele cti své milenky, kterou nikdy nebyla, stal se Šimsa zřejmě obětí vlastní sexuální perverze, když chtěl strangulací provázet defloraci, k&#160;níž naštěstí nedošlo. Vlka znovu zamrazilo při pomyšlení, že by ten kanec, který hanebně zklamal jeho důvěru a&#160;málem mu zničil životní dílo, ke všemu poplenil ve své tuctové říji její panenské tělo i&#160;panenskou duši. Tu si uvědomil, že na ni myslí v&#160;emoci, ačkoli si slíbil, že bude ve vztahu k&#160;ní přísně racionální. Byl nejvyšší čas!</p>
			<p class="MLP-text para-style-override-4">Před rokem&#160;– měl pocit, že uplynulo čtvrtstoletí&#160;– ji přijímal jako učitel, kterému měla být vždy povinována úctou. Ruka Richarda Mašína kolem jejího krku v&#160;něm zburcovala potlačené otcovství, toužící, aby mu projevovala vděčnost. V&#160;osudném březnovém týdnu, kdy jí musel klást v&#160;zájmu školy delikátní otázky ohledně Šimsy, si nesmírně přál, aby v&#160;něm viděla staršího bratra a&#160;dala mu svou důvěru. Vlk si časem zvykl na život bez dětí, které nikdy neměl, ale dodnes se mu stýskalo po sourozencích, které ztratil, tím víc, že znal sestřinu adresu a&#160;telefon.</p>
			<p class="MLP-text para-style-override-4">Tento vnitřní proces se postupně projevil i&#160;navenek. Téměř ji přestal zkoušet u&#160;tabule, aby neznásilňoval její dojemnou plachost, a&#160;tím víc ji zapojoval do cvičení, aby se stále nepropadala do svého tajemného světa. Nenápadně se přitom snažil zařídit, aby byla co nejméně zákazníkem, protože se bál, že by jí někdo méně obratný jako třeba Šimon mohl nechtě ublížit. Všimli si toho přirozeně, ale poznámka padla jen jediná.</p>
			<p class="MLP-text para-style-override-4">–&#160;Pocem, řekl jí František, když se v&#160;nezvykle horkém květnovém dni vraceli utrmáceni z&#160;průvodu, v&#160;jehož závěru jí Vlk starostlivě nabídl rámě,&#160;– kdy ti budem říkat paní mistrová?</p>
			<p class="MLP-text para-style-override-4">Zařval a&#160;zhroutil se.</p>
			<p class="MLP-text para-style-override-4">–&#160;Sorry, řekl Albert, prohlížeje svou botu, zda si nepoškodil podkůvku.</p>
			<p class="MLP-text para-style-override-4">Už na to téma nikdy nikdo blbě nevtipkoval. Ostatně brzy těžili ze situace všichni, když například sobotní výlety ztrácely čím dál víc školometskou upjatost a&#160;přinášely jim chvíle nepoznané družnosti, kterou rozpoutával hlavně Vlk. Jen ve sportech Šimsu nenahradil, zato hrával s&#160;takovým nasazením, že nejen neztratil autoritu, ale získal si i&#160;jejich klukovské uznání&#160;– nejvyšší řád pro každého učitele.</p>
			<p class="MLP-text para-style-override-4">Zpočátku byl Lízince nablízku vlastně jenom proto, aby od ní&#160;– a&#160;tím i&#160;od školy!&#160;– odvrátil další nebezpečí. V&#160;oněch týdnech se však mezi ním a&#160;dívkou vytvářelo pletivo vazeb, které mu teď připomnělo obraz z&#160;přístavu. Zámořská loď je s&#160;pevninou spojena nejdřív jen směšným provázkem, který hodí plavčík na molo, aby přitáhl na palubu lano, jímž ti z&#160;břehu dovlečou k&#160;železným pacholíkům řetězy. Následují kotvy, kabely i&#160;potrubí, až je plavidlo srostlé se zemí jako dva orgány v&#160;těle. V&#160;jisté fázi se Vlk pokusil od dívky odstřihnout. Když zjistil, že je to silnější než on, mobilizoval svou vůli alespoň k&#160;tomu, aby on byl pevným břehem, a&#160;nikoli závislou lodí.</p>
			<p class="MLP-text para-style-override-4">Až na krátké postpubertální období, jakým si musí projít každý zdravý chlapec, bral citový život stejně vážně jako své povolání. Otřes, který ho tak zákeřně srazil z&#160;životní dráhy kantora a&#160;vzápětí vystřelil na oběžnou dráhu popravčího, byl jako zemětřesení: vyšel z&#160;něho bez příbuzných i&#160;přátel. Proto se k&#160;člověku, kterého našel v&#160;nejtěžší krizi, upjal tělem i&#160;duší.</p>
			<p class="MLP-text para-style-override-4">Markétu poznal, když ho poprvé v&#160;životě rozbolely zuby, zrovna ve chvíli, kdy dělal, ještě bez Šimsy, kvarteto. První dva jakž takž trhnul, ale druzí byli faráři, které pár týdnů vazby nestačilo svléknout z&#160;tuku. Čekalo ho úmorné škrcení a&#160;jemu vystřelovala bolest z&#160;čelisti až do mozku. Jedinkrát za své kariéry požádal, aby Trojku, který už byl u&#160;věšáku, nějak zabavili a&#160;jeho zavezli na noční pohotovost. Službu měla vysoká, štíhlá dentistka, připomínající vážností i&#160;zjevem Gretu Garbo. Shledala, že má chrup, jaký u&#160;muže v&#160;Kristově věku neviděla, bez nepravidelností, bez vady, krátce výstavní; bolesti působí povyrůstající zub moudrosti a&#160;tady pomůže jen prášek a&#160;silná vůle. První mu dala, druhé popřála s&#160;mírným, nostalgickým úsměvem, který se mu přesto vryl na sítnici i&#160;do srdce.</p>
			<p class="MLP-text para-style-override-4">Sotva skončil nesnadnou šichtu&#160;– Trojka se mezitím zbláznil, a&#160;protože nesehnali, kdo by povolil odklad, a&#160;nedokázali ho ani svázat, ani mu navléknout oprátku, nacpali ho s&#160;Karlíkem nakonec do napuštěné vany a&#160;všichni si na něho sedli, dokud nevybublal&#160;–, objevil se na pohotovosti znova, když se předtím ještě zeptal úředního lékaře, který vypisoval čtyři smrti udušením, jak dlouho zub moudrosti roste.</p>
			<p class="MLP-text para-style-override-4">–&#160;To tam tak prší? lekla se, když viděla jeho promočené šaty; aby byl u&#160;ní dřív, už se na druhý poločas nepřevlékl do pracovních.</p>
			<p class="MLP-text para-style-override-4">Zavrtěl hlavou, nespouštěje z&#160;ní oči. Bylo krátce po půlnoci a&#160;v&#160;čekárně klapaly dveře; příliv pacientů vrcholil.</p>
			<p class="MLP-text para-style-override-4">–&#160;Bolí dál? zeptala se netrpělivě a&#160;dodala s&#160;pohrdáním,&#160;– to musí chlap vydržet, já vám to můžu leda pofoukat.</p>
			<p class="MLP-text para-style-override-4">–&#160;To je nápad, řekl Vlk, přistoupil k&#160;ní, objal ji svěrákem paží a&#160;pevně přitiskl svá ústa na její. Líbilo se mu, že se okamžitě napjala a&#160;zapříčila. Pochopil, že vzdor své přitažlivosti i&#160;věku&#160;– hádal dvacet sedm a&#160;hádal správně&#160;– má v&#160;sobě zakořeněnou cudnost, která jí brání v&#160;avantýrách. Škoda, litoval později, že hned nepátral po příčině! Líbilo se mu však i&#160;to, že když ji pustil, nechovala se jako prudérní hysterka.</p>
			<p class="MLP-text para-style-override-4">–&#160;Jste normální? zeptala se jen opovržlivě.</p>
			<p class="MLP-text para-style-override-4">–&#160;Ano, odpověděl,&#160;– jmenuju se Bedřich Vlk.</p>
			<p class="MLP-text para-style-override-4">–&#160;To vím z&#160;vaší karty, řekla mrazivě.&#160;– A&#160;uděláte-li to znovu, dozví se to i&#160;policie.</p>
			<p class="MLP-text para-style-override-4">–&#160;Neudělám, řekl stejně věcně, jako by se dosud bavili o&#160;zubech,&#160;– přišel jsem se jen zeptat, jestli jste svobodná.</p>
			<p class="MLP-text para-style-override-4">Neušlo mu, že její oči zatěkaly k&#160;věšáku. Visel tam černý kabát a&#160;klobouk, ale to mu tehdy nedošlo. Ostatně hned promluvila.</p>
			<p class="MLP-text para-style-override-4">–&#160;Ano, řekla tvrdě.&#160;– Ještě nějaké přání?</p>
			<p class="MLP-text para-style-override-4">–&#160;Ano, řekl měkce.&#160;– Rád bych vám dělal společnost.</p>
			<p class="MLP-text para-style-override-4">–&#160;Uniklo vám asi, že pracuju.</p>
			<p class="MLP-text para-style-override-4">–&#160;Neuniklo, řekl,&#160;– pobouřilo mě to. Žena jako vy má v&#160;tuhle dobu vonět Chanelem, a&#160;ne dezinfekcí. Chtěl bych vám tu nespravedlnost trochu vynahradit.</p>
			<p class="MLP-text para-style-override-4">Opravdu ji dál neobtěžoval, ale půjčiv si bílý plášť jejího smě­naře, usedl na sousední křeslo a&#160;bavil ji do konce služby přesnými postřehy i&#160;jiskřivými bonmoty, prozrazujícími sečtělost, duchaplnost a&#160;hlavně slušnost, vše, co předtím našla jen u&#160;jednoho muže. Když odešla poslední pacientka, dnilo se. Náhle nechtěla, aby viděl stopy únavy v&#160;její tváři, a&#160;zhasla. Sinalé světlo úsvitu jako by naráz pohltilo běl tkanin, nábytku i&#160;zdi. V&#160;prostoru náhle neohraničeném zůstal jen vysoký a&#160;statný muž v&#160;černém. Dostala strach, ne z&#160;něho, ale z&#160;pocitu, že přesně v&#160;tomto okamžiku končí život, který byl sice k&#160;ničemu, ale beze zbytku její, a&#160;začíná cesta do neznáma, kde jí může patřit vše, ale také nic.</p>
			<p class="MLP-text para-style-override-4">–&#160;Nuže? zasmála se křečovitě, chrastíc klíči,&#160;– přejete si něco závěrem?</p>
			<p class="MLP-text para-style-override-4">–&#160;Ano, řekl.&#160;– Chci si vás vzít.</p>
			<p class="MLP-text para-style-override-4">Ještě jednou unikla na záchranném kruhu ironie.</p>
			<p class="MLP-text para-style-override-4">–&#160;To je od vás milé. Myslíte na zbytek téhle noci, že?</p>
			<p class="MLP-text para-style-override-4">–&#160;Myslím, odpověděl Vlk,&#160;– dokud mi nedoroste zub moudrosti.</p>
			<p class="MLP-text para-style-override-4">–&#160;Pozor! Ten roste někdy až do smrti!</p>
			<p class="MLP-text para-style-override-4">–&#160;To je doba, prohlásil vážně,&#160;– kterou jsem měl na mysli; zbytek života.</p>
			<p class="MLP-text para-style-override-4">–&#160;Řekls to, říkala Markéta Vlková, kdykoli na to vzpomínali,&#160;– tak opravdově, že zapochybovat znamenalo zkazit si lásku, jaká potkává jednu ženu z&#160;milionu.</p>
			<p class="MLP-text para-style-override-4">Vysvětlovala tím, že stála tehdy bez hnutí, když jí rozepínal plášť, pod nímž nosila v&#160;létě jen průsvitné hadříky, že se bez odporu poddávala jeho laskání, až se jí ten sebevědomý muž sesunul k&#160;nohám, a&#160;že mu pak sama&#160;– víc jí stud nedovolil&#160;– aspoň povolila kravatu. Přísahala mu později, že neví, kdy a&#160;jak se jí zmocnil; vzkřísily ji teprve vlastní drsné výkřiky dosud nepoznané rozkoše, která k&#160;ní připlouvala ve vlnách, až ji na hřbetě deváté vymrštila do kosmu a&#160;pak jemně složila… na zubařské křeslo.</p>
			<p class="MLP-text para-style-override-4">Nikdy nepřestal litovat, že ji hned toho rána nepustil, jako už pak vždycky, do třinácté komnaty své existence, že jí zamlčel, kým je, takže ho považovala za toho, kým býval, pedagoga, snad školního inspektora, jak napovídaly jeho časté cesty. Nelhal jí, pouze připustil, aby si to zatím myslela, její krvavé povolání, ležící, jak později žertoval, na půl cestě k&#160;jeho, se zdálo být zárukou, že pochopí kdykoli. Moc dobře věděl, že na kata letí ženy jako mouchy na krev, a&#160;byl šťasten, že ho Markéta miluje nezkresleně, jen pro břitký intelekt a&#160;nespoutané mužství. Nechtěl-li jí vyjevit svou minulost, nepátral ovšem ani po její. Když se na ně zřítily současně, byli oba dva stejně nepřipraveni, a&#160;proto zasaženi tak těžce.</p>
			<p class="MLP-text para-style-override-4">Jednoho rána mu uzardělá a&#160;stále ještě užaslá pošeptala, že čeká jeho dítě, a&#160;on v&#160;záchvatu štěstí vykřikl, že konečně začíná vracet životy, které dosud jen bral. Nerozuměla. A&#160;tak se jí pochlubil; jen příčinu, která tak převratně změnila jeho osud, snad pořád pod dojmem té katastrofy, která ho o&#160;tolik připravila, zatím zamlčel. Bílá jako papír oznámila vyděšenému Vlkovi přerývaně, že jediný milenec, se kterým rok žila, na něhož za války tři roky čekala a&#160;pak za něho pět let, až do svatby s&#160;Vlkem, nosila&#160;– Vlk se mylně domníval, že tím kompenzuje doktorskou bělobu&#160;– smutek, zahynul rukou kata!</p>
			<p class="MLP-text para-style-override-4">Markéta byla rozumná žena. Vlka dávno milovala víc a&#160;hlavně skutečněji než padlého hrdinu a&#160;souhlasila s&#160;ním okamžitě, že nelze klást rovnítko mezi knechtem, vraždícím v&#160;žoldu okupantů, a&#160;ústavně systemizovaným úkonářem, který slouží vlasti a&#160;pokroku. Své trauma jí musel Vlk za této situace ovšem navždy zatajit! Cosi v&#160;jejím těle nebo duši, co bylo nezávislé na rozumu i&#160;vůli, však rozhodlo, že musí za svou lásku těžce zaplatit: ráno se probudila bez plodu, neplodná navždy. Bylo to pro oba neštěstí, ale překonali je. Vlk tím spíš, že našel v&#160;Markétě dokonalou milenku, která vášnivě vycházela v&#160;ústrety jeho vitalitě, vzdělanou partnerku, schopnou sekundovat jeho myšlení, i&#160;chápavou přítelkyni do nepohody osobních depresí a&#160;pracovních trablů.</p>
			<p class="MLP-text para-style-override-4">Pohlédl na její snímek v&#160;secesním rámečku po matce, první věc, kterou postavil na svůj šéfovský stůl v&#160;‚prkovně‘, jak děcka důvěrně říkala jeho kanceláři. Měla na něm tentýž ‚bubikopf‘ i&#160;úsměv se směsí smutku a&#160;ironie jako v&#160;noci, kdy ji poznal. Nikdo by jí nehádal přes padesát, ještě loni na černomořském pobřeží ji obletovaly roje domorodých krasavců, kteří ji podle boků, prsů, chůze i&#160;kůže tipovali na čtyřicítku v&#160;nejlepším provozu, a&#160;letos se budou lepit zas… Letos?</p>
			<p class="MLP-text para-style-override-4">Rázem byl oběma nohama ve skutečnosti, zajatcem výčitek, ústících v&#160;odpor být sám sebou, jaký poznal jen kdysi ve dnech svého klopýtnutí. V&#160;jakémsi pudu mravní sebezáchovy se jej pokusil přehlušit neurčitým, ale tím zašlejším hněvem na ni. Proč mi, pomyslel si, visí na krku, proč to se sebou neskoncovala hned, když zjistila svou jalovost? Pak se mu ze sebe sama zvedl žaludek. Vždyť co se rozhodl podrobit jejich vztah zkoušce, která právě počínala, neměl na takové úvahy právo!</p>
			<p class="MLP-text para-style-override-4">Aby to dotvrdil, vytočil vlastní číslo. Zatímco telefon vyzváněl, pohlédl na hodinky: 15.05, tedy nejvyšší čas. Volnou rukou zamkl uklizený stůl a&#160;očima systematicky pročesával místnost, zda někde něco nezapomněl. Její tichý alt ho proto překvapil.</p>
			<p class="MLP-text para-style-override-4">–&#160;Vlková, řekla.</p>
			<p class="MLP-text para-style-override-4">Málem zavěsil; včas se vzpamatoval.</p>
			<p class="MLP-text para-style-override-4">–&#160;Tady Bedy, rozhodl se v&#160;poslední chvíli užít důvěrného jména, kterým ho oslovovala dvacet pět slunných let. Hned toho litoval, když mu reakce prozradila, že jí zbytečně dal novou naději.</p>
			<p class="MLP-text para-style-override-4">–&#160;Ano? řekla dychtivě,&#160;– ano, Bedy??</p>
			<p class="MLP-text para-style-override-4">Přímo viděl, jak hypnotizuje sluchátko očima, které mu kdysi číhavou strnulostí připomínaly tygří, než objevil kontaktní čočky. Musel pokračovat chladně a&#160;tím volání ztrácelo smysl.</p>
			<p class="MLP-text para-style-override-4">–&#160;Chtěl jsem se jen zeptat, jak se ti vede.</p>
			<p class="MLP-text para-style-override-4">–&#160;Mizerně, odpověděla,&#160;– chceš to nějak zlepšit?</p>
			<p class="MLP-text para-style-override-4">Celý život propagoval v&#160;jejich manželství vzájemnou otevřenost; ona se jí bála a&#160;nechávala si své strachy, indispozice i&#160;všední maléry pro sebe, protože podle ní měl svých starostí dost. Škoda, že zvyk, který jí tolikrát vyčítal, vzdala zrovna dnes, ale budiž: může zůstat i&#160;teď po svém přísný.</p>
			<p class="MLP-text para-style-override-4">–&#160;Víš přece, řekl,&#160;– že odjíždím.</p>
			<p class="MLP-text para-style-override-4">–&#160;Přece jedeš? zeptala se, jako by se to právě dozvěděla.</p>
			<p class="MLP-text para-style-override-4">–&#160;Markéto! už se neubránil podráždění,&#160;– proč se ptáš??</p>
			<p class="MLP-text para-style-override-4">–&#160;Promiň, řekla.&#160;– Tak proč mě voláš?</p>
			<p class="MLP-text para-style-override-4">Momentálně opravdu nevěděl. Cítil, že je trapný.&#160;– Chtěl jsem prostě vědět, jak ti je.</p>
			<p class="MLP-text para-style-override-4">–&#160;Hrozně, řekla.&#160;– Příšerně. Na umření. Máš ještě další otázky? </p>
			<p class="MLP-text para-style-override-4">Dostal na ni znovu vztek a&#160;měl se zas v&#160;ruce.</p>
			<p class="MLP-text para-style-override-4">–&#160;Ne, odpověděl stroze,&#160;– ale zato radu. V&#160;nočním stolku máš tolik barbiturátů, že by to stačilo pro celý dům. Chtěl jsem ti dát najevo, že o&#160;tebe mám starost, protože s&#160;láskou pro mě nekončí slušnost, ale takhle mi všecko jen ulehčuješ.</p>
			<p class="MLP-text para-style-override-4">–&#160;Bedři…, zaslechl ještě, ale to už třískl sluchátkem. Zjistil, že se chvěje. To se mu nestalo třicet let. Došlo mu: tohle je okamžik pravdy. Jestli zvednu, až mě teď zavolá zpátky, sluchátko, nepojedu nikam! Měla na své straně už skoro deset tisíc soumraků a&#160;rozbřesků, kdy se nad ním skláněla, aby mu pofoukala rány, i&#160;se pod ním prostírala, aby na ní ukojil svou vášeň, zatímco ta druhá dosud byla a&#160;možná navždy zůstane chimérou.</p>
			<p class="MLP-text para-style-override-4">Představil si, že ji nejspíš nezíská a&#160;Markétu zatím ztratí. Z&#160;roz­měru té prázdnoty ho jímala závrať. Ale vždyť jsem to pořád já, Bedřich, řekl si, Vlk, hlavní popravčí státu, a&#160;ne nějaký tvarohový inteligent, kterého položí na lopatky dvě kundy! Záměrně drsná nota ho vytrhla z&#160;deprese. Všecko je nesmysl, uvědomil si. Neděje se nic, než že jede s&#160;žákyní na studijní zájezd. Ano, má ji rád a&#160;oznámil to ženě, aby nepošpinil celoživotní partnerství lží. Ale také jí řekl, že věk té dívky a&#160;hlavně propastný rozdíl čtyřiačtyřiceti let mu nedávají šanci, musel by si plivnout do tváře jako muž, pedagog i&#160;kat, kdyby to dítě násilím povalil na záda a&#160;protrhl jak buben! Vlastní stín by mu dovolila překročit jen její láska, ale ať řekne Markéta jako žena, je to pravděpodobné?</p>
			<p class="MLP-text para-style-override-4">Mohl ovšem nejet, ale požehnání, které dal cestě Nestor, vracelo škole kredit, a&#160;hlavně: nechtěl uhnout před řešením a&#160;žít do smrti rozpolcen. Jestli se naopak za tři dny vrátí s&#160;dívkou nezměněnou na duchu ani na těle, pak jeho manželství nezachránil soucit, ale obstálo v&#160;bitvě. Pak bude zájezd epizodou, na kterou párkrát vzpomenou, on sentimentálně, ona s&#160;hořkostí, až ji zamlží laskavý dech společného stáří. Vnitřním zrakem spatřil pastelový obraz podobající se reklamám z&#160;ilustrovaných časopisů: Markéta a&#160;on leží na lehátkách luxusní paluby, držíce se pod plédem za ruce. Večerní vítr ochlazuje kůži rozpálenou tropickým sluncem a&#160;z&#160;moře vychází obrovský karibský měsíc. Pohlédnou si do očí a&#160;čtou v&#160;nich lásku a&#160;vděčnost…</p>
			<p class="MLP-text para-style-override-4">Měsíc stoupal, ale nevynořil se, dávno přestal být kruhem a&#160;stále vycházel, až se nad obzorem objevila jak fata morgána bledá, ale zářící tvář Lízinky Tachecí. Vlk sebou trhl, pohlédl na hodinky a&#160;prudce vstal, uchopil kožený kufr, pelerínu i&#160;klobouk a&#160;vyběhl ze dveří. Tehdy si ještě neuvědomil, že mu Markéta proti svým zvyklostem </p>
			<p class="MLP-uroven3-nadpis para-style-override-1">42</p>
			<p class="MLP-text-bez1radku para-style-override-4">nezavolala.</p>
			<p class="MLP-text para-style-override-4">–&#160;Slečno, máte něco k&#160;proclení? zeptal se celník.</p>
			<p class="MLP-text para-style-override-4">Lízinka pozorovala vojáka přecházejícího se samopalem mezi vlakem a&#160;betonovou stěnou. Kdykoli mířil k&#160;lokomotivě, dělal třináct kroků, kdykoli se vracel, o&#160;krok víc; ta nepravidelnost ho pomalu, ale jistě snášela ke konci vlaku.</p>
			<p class="MLP-text para-style-override-4">–&#160;Ne, odpověděl za ni Vlk automaticky.</p>
			<p class="MLP-text para-style-override-4">Celník, dosud upoutaný Lízinkou, ho teprv teď zpozoroval. Vlk pochopil pozdě, že se ten urostlý hezoun považuje za neodolatelného a&#160;ve své funkci i&#160;za rovna bohům.</p>
			<p class="MLP-text para-style-override-4">–&#160;Vy jste otec? zeptal se Vlka zatím zdvořile, protože Lízinka na něho udělala mohutný dojem.</p>
			<p class="MLP-text para-style-override-4">–&#160;Ne…, odpověděl Vlk zmateně, zasažen v&#160;nejcitlivějším místě. Mladík byl na koni.</p>
			<p class="MLP-text para-style-override-4">–&#160;Tak se starejte o&#160;sebe, řekl s&#160;averzí.&#160;– Ukažte mi svůj kufr.</p>
			<p class="MLP-text para-style-override-4">Když Vlk naléhavě požádal Doktora, aby mu cestu zařídil, nedělal to s&#160;ohledem na kauzy Mašín a&#160;Šimsa rád, viděl v&#160;ní však jedinou šanci. Dívčina uzavřenost, ano, jakási setrvalá nepřítomnost, jí zatím nikdy nevadila, protože se tu o&#160;ni vždycky někdo rád postaral. Avšak v&#160;zemi, jejíž jazyk neovládala a&#160;zvyky neznala, bude odkázána jen na něho. Myšlenka výletu by ovšem nestačila, a&#160;jeho nápad byl vlkovsky prostý i&#160;geniální: SUPOV (0002) vyšle první studijní delegaci; aby dodržela zásadu utajení, a&#160;přece vytěžila maximum poznatků, položí oficiálně věnec obětem vyhlazovacího tábora v&#160;Holzheim-Niehausenu. Volbu malého a&#160;málo známého zařízení zdůvodnil Vlk nenápadností. Skutečný důvod povyšoval plán na druhou.</p>
			<p class="MLP-text para-style-override-4">–&#160;Profesore! oslovil ho Doktor nezvykle vážně, když se zas potkali při úkonu.</p>
			<p class="MLP-text para-style-override-4">Vlk byl už v&#160;pracovním a&#160;malinko nervózní. K&#160;soukromým trab­lům přistupovalo, že měl po letech dělat ženu, a&#160;slavnou k&#160;tomu. Její jméno prošlo evropským tiskem, když jako řidička tramvaje najela zezadu do průvodu na počest revoluce, tvrdíc, že naschvál, aby dostala provaz. Politický aspekt způsobil, že stát by byl rád upřednostnil trvalou hospitalizaci. Psychiatři ji však prohlásili za politicky příčetnou a&#160;obstarali Vlkovi práci, o&#160;kterou nestál. Úkon na ženě vyvolával pokaždé resentimenty, které se vyhrotily proti úkonářům, zatímco ostatní si postaru myli ruce. Na Doktorovo sdělení se však soustředil i&#160;teď.</p>
			<p class="MLP-text para-style-override-4">–&#160;Nebýt, pokračoval Doktor,&#160;– naší dávné známosti, musel bych vám svou pomoc odříci, ale důvěra ve vás mi velela podpořit vaši tezi, že úspěšný studijní zájezd nejlíp ospravedlní existenci školy a&#160;upevní její prestiž. Investor ovšem žádá, a&#160;nemohu smlčet, že já s&#160;ním, neboť jde tentokrát i&#160;o&#160;mou&#160;–</p>
			<p class="MLP-text para-style-override-4">Doktor se omluvně usmál, </p>
			<p class="MLP-text para-style-override-4">–&#160;kůži, aby byla neprůstřelnost podniku zaručena zcela pře­svědčivým způsobem.</p>
			<p class="MLP-text para-style-override-4">Ví něco? blesklo Vlkovi hlavou, anebo mi nahrál na smeč ne­vědomky? Pak jsou mně ovšem hvězdy opět příznivy!</p>
			<p class="MLP-text para-style-override-4">–&#160;Původně, řekl přemýšlivě, aby Doktor uvěřil, že je svědkem zrození nápadu,&#160;– jsem s&#160;sebou chtěl vzít Alberta Škacha jako primuse, ale vaše podmínka mě nutí vzít Tachecí. V&#160;nejhorším získám pověst vysloužilého don&#160;–</p>
			<p class="MLP-text para-style-override-4">dodal Vlk také s&#160;úsměvem, </p>
			<p class="MLP-text para-style-override-4">–&#160;chuána, který se přecenil.</p>
			<p class="MLP-text para-style-override-4">–&#160;Bravo! zvolal Doktor a&#160;Vlk pochopil, že opravdu nic netuší.</p>
			<p class="MLP-text para-style-override-4">To už Karlík vyvedl zákaznici a&#160;Vlk měl hned plné ruce práce, protože ji teď chuť na provaz zatraceně přešla. Pozdě litoval, že si z&#160;jakési ješitnosti nikdy pořádně neprohlédl Šimsovu double-ešku. Znovu se přesvědčoval, že jeho nechuť dělat ženy byla oprávněná: muž, který před jinými vlastnoručně trhá vaz ženě, má chtě nechtě hloupý pocit. Naštěstí ani zapeklité soukromé dilema neporouchalo profesionální reflex. Na jeho lusknutí jí Karlík vsadil do úst roubík a&#160;do dělohy&#160;– pravda, tam nešikovně&#160;– pesar; kdysi jim jedna začala z&#160;rozrušení menstruovat a&#160;od té doby nechtěl Vlk riskovat, že to zas bude vypadat, jako by ji spíš zapíchl. Byl to zároveň psychologický fígl, který zabral i&#160;na tuhle: šokována, že jí Karlík pod lněnou hazukou šátrá v&#160;klíně, přestala na okamžik uhýbat Vlkově ruce s&#160;oprátkou. Pak uslyšel Karlíkovo hvízdnutí, že je tam dole hotov, a&#160;další šlo ráz na ráz. Dotáhl uzel ke krku, kolenem ji zezadu kopl do podkolení, až ztratila rovnováhu, a&#160;pravičkou provedl svůj pověstný ruk-cuk tak dokonale, že to všechno vypadalo, jako by klopýtla a&#160;on ji gentlemansky zachytil. Nato spěchal dokončit hovor s&#160;Doktorem, který byl po takovém výkonu ovšem příznivě naladěn.</p>
			<p class="MLP-text para-style-override-4">Výsledek ho teď přivedl na státní hranici s&#160;tou mimořádnou dívkou, ale zato, kvůli utajení, s&#160;obyčejným pasem, takže ho směl beztrestně buzerovat každý frajer s&#160;nakulmovaným kohoutem. Teď mu ryl v&#160;kufru jako divočák a&#160;Vlk se mohl jen v&#160;duchu těšit&#160;– Počkej, až pojedu zpátky! Do oddílu vstoupil pohraničník s&#160;pasy a&#160;loktem ťukl celníka do boku, znamení, že vlak má odjezd. Teď spatřil krasavec obrovský okrouhlý balík nad Lízinčinou hlavou.</p>
			<p class="MLP-text para-style-override-4">–&#160;To je vaše? zeptal se jí nedůvěřivě.</p>
			<p class="MLP-text para-style-override-4">Lízinka nepřestávala pozorovat vojáka se samopalem. Kdykoli šel ke konci vlaku, dělal teď dvanáct kroků, a&#160;kdykoli se vracel, o&#160;dva víc; tak se jistě, i&#160;když pomalu, posouval k&#160;lokomotivě.</p>
			<p class="MLP-text para-style-override-4">–&#160;Ano, odpověděl Vlk za ni.</p>
			<p class="MLP-text para-style-override-4">Ačkoli to mohla být klidně pneumatika naplněná mákem, z&#160;něhož se zde dělají buchty a&#160;za čárou opium, celník zasalutoval.</p>
			<p class="MLP-text para-style-override-4">–&#160;Šťastnou cestu, popřál dívce, zasažen.</p>
			<p class="MLP-text para-style-override-4">Byla právě napjata, zda kyvadlový pohyb vojáka skončí tam, kde před hodinou začal.</p>
			<p class="MLP-text para-style-override-4">–&#160;Děkuji, neodpustil si Vlk.</p>
			<p class="MLP-text para-style-override-4">A&#160;mladík, který ho považoval za zhýralého umělce, jedoucího s&#160;milenkou na nákup, si mohl jen v&#160;duchu ulevit&#160;– Počkej, až pojedeš zpátky! Zabouchly dveře. Voják se samopalem zůstal stát, zato se pohnul vlak.</p>
			<p class="MLP-text para-style-override-4">Po několika desítkách metrů začal míjet hraniční zařízení, nejdřív betonové jezdce proti tankům, pak pečlivě uhrabanou ornici s&#160;výstražnými tabulkami, pás hlídkových věží, další pruh pole osetý minami, a&#160;konečně vysoký plot z&#160;ostnatého drátu táhnoucí se od obzoru k&#160;obzoru, na němž se mile bělaly lucerničky izolátorů. Vlkův vztek rychle opadal. Mladý blbec v&#160;uniformě byl mikroskopickou vadou na kráse této krajiny, které směl říkat vlast. Kdykoli ji&#160;– od pozitivního zvratu ve společnosti i&#160;v&#160;oboru je zvali do svých rekreačních zařízení kolegové ze spřátelených zemí&#160;– opouštěl, cítil totéž pohnutí jako dnes. Tato majestátní hranice ho navíc naplňovala pýchou, že i&#160;on svou poctivou prací přispívá k&#160;její neprodyšnosti. Představil si, že drát, dělící lyrický pažit domoviny od jalového zbytku světa, se dotýká ledových hor, teplých moří i&#160;horkých stepí, a&#160;rozlil se v&#160;něm pocit jistoty.</p>
			<p class="MLP-text para-style-override-4">Pak se mihlo hradlo s&#160;cizí železničářskou uniformou, křiklavé poutače, a&#160;on pustil z&#160;hlavy vše krom zázračné skutečnosti, že je s&#160;ní sám v&#160;cizině, mimo dosah rodičů i&#160;úřadů. Vzrušovalo ho, že on, dospělý, morální a&#160;seriózní muž zažívá opojení mladíka, který prvně vstupuje do herny, aby rovnou vsadil vše, co má.</p>
			<p class="MLP-text para-style-override-4">Na druhé hranici proběhly formality zcela formálně, takže za pár minut už Vlk s&#160;Lízinkou zasedl v&#160;jídelním voze. Když už musel cestovat jako řadový občan, dopřál si i&#160;všechna jeho potěšení: devizy, které dostal ze zvláštního fondu i&#160;dokoupil výhodně přes Alberta od zahraničních studentů, dal zavčas ukrýt dívce za ňadra.</p>
			<p class="MLP-text para-style-override-4">–&#160;Uvidíme, zasmál se, když ji posílal s&#160;penězi na toaletu,&#160;– jaký máte, Lízinko, sex-appeal.</p>
			<p class="MLP-text para-style-override-4">On sám už jeho sílu znal: přistihl se při dojemně slabomyslném přání být onou ruličkou pašovaných bankovek, ztracen v&#160;teplé tmě, do které zní přes stěnu kůže uklidňující tikání srdce. Nebyl ovšem ani Richard, aby se uvnitř stravoval a&#160;navrch přihlouple usmíval, ani Šimsa, aby jí pod stolem osahával kolínka. Zatímco venku nechtěl dohasnout poslední den jara a&#160;nejdelší den roku, byl vtipný i&#160;pozorný, okouzlující jako nikdy. Zásluhou obou vznikla v&#160;jídelním voze nebývalá atmosféra, když přítomné ženy pocítily slabost pro toho elegantního šarméra a&#160;muži zas zatoužili zlíbat tomu neskutečnému stvoření počínaje kotníky vše. I&#160;personál ve sněhobílých zástěrách jim dělal pomyšlení. Protože zavrtěla hlavou nad všemi rubrikami nápojového lístku, opatřili jí v&#160;nejbližší stanici džbán čerstvého mléka. Bílá sklenice vypadala v&#160;štíhlých sepjatých prstech, jimiž ji ohřívala, jako tlustá svíce, takže si Vlk připadal spíš jako kněz než její pedagog, neřku-li příští milenec a&#160;možná i… nedomyslel, aby to nezakřikl.</p>
			<p class="MLP-text para-style-override-4">Výjimečný stav v&#160;jeho mysli se mu potvrdil, když jí spontánně začal vyprávět o&#160;broučcích. Kdykoli přitom zahlédl na svém prsteníku železný&#160;– ráno jej vyzvedl z&#160;bankovního sejfu&#160;– kroužek se zlatým vnitřkem, kde bylo téměř neviditelně vyryto GOLD GAB ICH FÜR ElSEN H. H., zdálo se mu, že stačí otočit jím, a&#160;ocitne se v&#160;minulosti, ne snad loajálního majitele téhle památky z&#160;první války, který obětoval šperky vlasti, ale své vlastní, jejíž světlou předehrou byla entomologie. A&#160;jak jí teď maloval na ubrousky rozlišovací znaky všech čtyř podřádů podle počtu chodících článků&#160;– Pentamera, Heteromera, Cryptopentamera i&#160;Crypotetramera, žasl, že si to po tak šíleně dlouhé době pamatuje, kdyby bylo nejhůř, potěšil se, mohu pořád učit přírodopis! Tu si všiml, že v&#160;ní schémata broučích nohou vyvolávají štítivou ošklivost. Rychle přehodil výhybku.</p>
			<p class="MLP-text para-style-override-4">Předchozí závan pověrčivosti mu připomněl veselou historku o&#160;norimberském katu Franntznu Schmidtovi, který měl kdysi rozvěsit po branách Erlangenu loupežníky. Když zjistil, že jich je třináct, trval, aby buď jednoho pustili, nebo chytli. Než aby se jim vytýkala změkčilost, vytáhli ho za hodinu z&#160;hospody, že už jich mají čtrnáct; nováček se prý rval, proto dostal roubík. Když se vrátil, povídá Schmidtovi žena: Tak jak se ti líbil? Kdo? ptá se Schmidt. No přece zeťák, nato žena, šel se ti představit, copak nedošel? Lízinka se smála. Povzbudilo ho to a&#160;začal jí uvolněně vyprávět katovské anekdoty, které kdysi náruživě sbíral pro Doktora. Přijde kat domů z&#160;náměstí, kde trhal kleštěmi maso poběhlici, a&#160;už ve dveřích dostane facku. Jestli ještě jednou, křičí katová, štípneš ženskou do zadku, dám se rozvést! Točí kat skřipcem, až z&#160;něho leje, a&#160;zákazník prosí: Ještě kapku, pane mistr, a&#160;přestanou mě zlobit plotýnky!</p>
			<p class="MLP-text para-style-override-4">Její smích působil jako šampaňské, napětí posledních hodin a&#160;deprese uplynulých týdnů se rozplynuly. Vždyť se opravdu nic neděje, řekl si s&#160;úlevou, vždyť mi nešlo o&#160;víc než o&#160;tento stav nezávadné, a&#160;proto nezávazné hravosti, která mi zjasňuje duši a&#160;rozhání únavu v&#160;kloubech! Vždyť by byl hřích zanést jej vášněmi, aby se neopakovatelný akord duší proměnil v&#160;banální rvačku pohlaví. Zatoužil to říct Markétě. Zapálil si tedy alespoň doutník, jako to svátečně dělával po milování s&#160;ní na vrcholu jejich lásky. A&#160;hledě na zapalovač, vyrobený ze staré nábojnice, který mu už jednou přinesl štěstí, uvěřil, že teď přinese pokoj a&#160;mír všem jim třem.</p>
			<p class="MLP-text para-style-override-4">Ještě před večeří doplatil spací kupé první třídy. Tím uskutečnil fixní ideu stojící u&#160;kolébky výletu, když si týdny lámal hlavu KDE? Stala se jeho snem a&#160;Markétiným přízrakem od oné noci, kdy se jednotvárné nárazy vlakových kol začaly zrychlovat jako milostný rytmus divošských bubnů, až mu podlehl. Odhodil zábrany, pokryl spící svým mohutným tělem, sevřel drsnými dlaněmi prsy, dobyl jí jazykem ústa a&#160;nelítostně vnikl do jejího klína. Čekal, až vykřikne bolestí, a&#160;byl překvapen, že hned napoprvé sténá jako zkušená milostnice. Pak se mu její tělo vymrštilo vstříc a&#160;on jí šel naproti. Když se probral z&#160;blaženého nevědomí, uslyšel Markétčin smutný hlas.</p>
			<p class="MLP-text para-style-override-4">–&#160;To ses ale nemiloval se mnou, viď?</p>
			<p class="MLP-text para-style-override-4">Touha po ní zemřela bohužel už před patnácti léty, přestože ji miloval, nepodváděl, a&#160;byl úplně normální. Příčina byla prostá. Dlouho se nesmiřovali s&#160;bezdětností, a&#160;nejnadějnějším řešením se jevilo být ‚umělé oplodnění manželovým semenem‘, jak zněl technický termín. Zkusili to několikrát a&#160;vždy předcházelo Vlkovo vyšetření, které ho deprimovalo: musel si sám odebrat semeno, a&#160;protože laboratoř vyžadovala čerstvé, stál v&#160;řadě mužů frontu na jediné WC sexuologického oddělení, kde pak nervózně zápolil se vzdorujícím údem. Vzorky bývaly nicméně prvotřídní, desítky milionů spermat s&#160;vysokou motilitou a&#160;dlouhou životností; z&#160;lásky k&#160;Markétě však žádal lékaře, aby výsledky redukovali na minimum. To zas tak kontrastovalo s&#160;jeho vitalitou, že ho Markéta posílala k&#160;novým vyšetřením. Bludný kruh, který ho pravidelně vyvrhoval s&#160;potupnou skleničkou na nechutné WC, časem způsobil, že se mu milování s&#160;Markétou stalo jen součástí výroby dítěte. Ztratil z&#160;něho radost a&#160;nenápadně je omezoval, později začal hekticky vařit a&#160;po večeři třikrát přemývat nádobí, dokud neusnula&#160;–, až uvěřila, že testy nelžou. Její údiv teď byl proto oprávněný a&#160;on se musel rozhodnout mezi milosrdnou lží a&#160;krutou pravdou. Té druhé dal přednost i&#160;dnes.</p>
			<p class="MLP-text para-style-override-4">–&#160;Ne, přiznal,&#160;– s&#160;tebou ne.</p>
			<p class="MLP-text para-style-override-4">Skoro se modlil, aby nechtěla vědět víc, ale ona se proti zvyk­lostem zeptala.</p>
			<p class="MLP-text para-style-override-4">–&#160;Znám ji?</p>
			<p class="MLP-text para-style-override-4">Mnohokrát si pak vyčítal, že neřekl ne, mohl to dokonce tvrdit s&#160;čistým svědomím, protože se s&#160;ní nesetkala. Chtěl však být otevřený až dokořán, bez kliček a&#160;fíglů. Až později si přiznal, že ho především vedla nepotlačitelná potřeba s&#160;někým si o&#160;novém citu popovídat: Markéta byla vrbou, do které šeptal i&#160;služební tajemství, aby se jimi nezalkl; byla ke své smůle i&#160;jediná, komu směl prozradit svůj botnající vztah k&#160;Lízince.</p>
			<p class="MLP-text para-style-override-4">–&#160;Ano, řekl,&#160;– to děvče ze třídy.</p>
			<p class="MLP-text para-style-override-4">Mlčela tak dlouho, že se vzepřel na lokti, aby se podíval, jestli neusnula. Měla otevřené oči a&#160;hleděla na strop. Kdekoli bydlel, měl Vlk v&#160;ložnici modrý strop, uklidňoval ho. Ona však na něm musela číst poselství, které ji zlomilo. Plakala.</p>
			<p class="MLP-text para-style-override-4">–&#160;Proboha, polekal se,&#160;– to nesmíš! Ano, přiznávám, že to děvče ve mně probouzí něhu a&#160;také vášeň, ale nezabírá ani píď prostoru, který je tvůj, připadá mi nejvýš, jako bych se&#160;–</p>
			<p class="MLP-text para-style-override-4">dodal zamyšleně, vytíraje jí koutky očí cípem polštáře, </p>
			<p class="MLP-text para-style-override-4">–&#160;rozšířil…!</p>
			<p class="MLP-text para-style-override-4">–&#160;Je mladá, zašeptala Markéta,&#160;– krásná a&#160;plná života. Jak dlouho se vydržíš vracet z&#160;kvetoucí louky na poušť…?</p>
			<p class="MLP-text para-style-override-4">–&#160;Co to říkáš?! chtělo se mu křiknout, ale tvář bez make-upu a&#160;prsa bez vycpávek jí dávaly i&#160;v&#160;přítmí zapravdu. Uvědomil si, že ji zpustošil čas, který prožila s&#160;ním, a&#160;zalila ho taková lítost, že ji v&#160;tu chvíli miloval jako nikdy předtím.</p>
			<p class="MLP-text para-style-override-4">…&#160;a&#160;jako znovu teď na chodbě spacího vagonu, hledě pootevřeným okénkem na ubíhající horizont, do něhož byl dosud zaťat poslední světlý drápek zacházejícího jara. Milá nálada při večeři vrátila všecko do normálních kolejí. Myslel na svou ženu, kterou ze srdce miloval, zatímco v&#160;kupé dávno spala jeho žačka, kterou má z&#160;duše rád a&#160;s&#160;radostí s&#160;ní absolvuje studijní zájezd, ale která mu nikdy nemůže nahradit Markétu.</p>
			<p class="MLP-text para-style-override-4">Vešel do kupé, přesvědčil se, že je&#160;– nedomluvili se, zvolila spodní lůžko, horního si ani nevšimla&#160;– stulená a&#160;zakutaná jako ježek, pro jistotu však zhasl, když se převlékal do pyžama, a&#160;vyšplhav nahoru, četl ještě chvíli při malé lampičce knihu, kterou si koupil na nádraží. Brzy zjistil, že Popravčí četa José Tomáse Cabota není odborná publikace, ale novela. Prolistoval zběžně děj a&#160;podrobně četl až závěr, kde byl sice sentimentálně, ale faktograficky přesně popsán úkon zastřelením včetně doražení. Rozhodl se zařadit knihu mezi doplňkovou literaturu. Pak zhasl.</p>
			<p class="MLP-text para-style-override-4">Jak povoloval otěže své železné kázni, uviděl oknem palubu známé lodi: pod společným plédem však vonělo mladé tělo Lízinky Tachecí; pomalu se přibližoval, až ho dělila jen průhledná látka. Tu se ozval výbuch a&#160;paluba se rozlomila právě mezi lehátky. Mina, pochopil; jeho půlka lodi sjížděla pod vodu jako lift. Náhle dým, valící se dosud z&#160;komína, zhmotněl ve smutnou tvář Markéty Vlkové. Rozevřela náruč a&#160;on cítil, jak je i&#160;s&#160;lehátkem vyzdvihován výš a&#160;výš, až trosky lodi splynuly s&#160;nekonečností oceánu.</p>
			<p class="MLP-text para-style-override-4">Aby nemuseli překládat neskladný balík, dík Lízince ušetřený celní kontroly, počkal s&#160;ním taxikář před hotelem, než se oba rychle osvěžili. Vlk nejen najal dva pokoje, ale chtěl výslovně různá poschodí, což recepčního utvrdilo, že má s&#160;nezletilou poměr. Když vyjeli dál, musel se taxikář párkrát doptávat. Dva mladí lidé nevěděli, dva starší neodpověděli. Teprve z&#160;hospody vyběhl s&#160;radostným voláním:</p>
			<p class="MLP-text para-style-override-4">–&#160;Il paradiso!</p>
			<p class="MLP-text para-style-override-4">Někdejší vyhlazovací tábor sloužil teď jako ubytovna italských dělníků. V&#160;nedělním dopoledni psali dopisy ženám či kartáčovali černé obleky pro krajanskou schůzku na nádraží. Když spatřili Lízinku, nebraly pískot, mlaskot, volání ani obscénní posunky konce. Balík bránil Vlkovi v&#160;rozhledu i&#160;akci; oddechl si, když dorazili k&#160;budově obehnané zdí s&#160;nápisem MUZEUM. Dlouho zvonil, než konečně otevřel nevrlý malý starý muž.</p>
			<p class="MLP-text para-style-override-4">–&#160;Co chcete? štěkl; číhavě pozoroval balík pichlavýma očima.</p>
			<p class="MLP-text para-style-override-4">–&#160;Dobrý den, řekl Vlk skoro bez přízvuku, snad jen intonace mohla prozradit, že není domorodec. Zdvořile vysvětlil, že chtějí položit na oltář mučedníků tento věnec jménem svých krajanů-pekařů všech generací. Přitom roztrhl balicí papír. Doktor měl vtipný nápad, jak zmást dokonale stopu: věnec byl z&#160;lístkového těsta a&#160;do něho zapečen z&#160;mandlí dvojjazyčný nápis VZPOMÍNÁME.</p>
			<p class="MLP-text para-style-override-4">–&#160;V&#160;neděli se neprovádí! uryl mužík; ani věnec nerozptýlil jeho podivnou ostražitost.</p>
			<p class="MLP-text para-style-override-4">–&#160;Přijdem tedy zítra, řekl Vlk klidně, ale rozhodně.&#160;– Nebo jindy. </p>
			<p class="MLP-text para-style-override-4">Blufoval, ale donutil soupeře odkrýt karty.</p>
			<p class="MLP-text para-style-override-4">–&#160;Adaptujem, řekl nervózně.&#160;– Čekání nemá smysl. Jestli chcete, nechte věnec tady, vidím, že nezvadne.</p>
			<p class="MLP-text para-style-override-4">Než mu mohl zabránit, prošel Vlk na dvůr a&#160;Lízinka za ním. Za zdí byl úzký koridor lemovaný plotem z&#160;drátu, podle nakřapaných izolátorů býval pod proudem. Vlkovi se zazdálo, že slyší štěkot a&#160;vytí mnoha psů.</p>
			<p class="MLP-text para-style-override-4">–&#160;Nechte to tu! křikl starý muž,&#160;– slyšíte? Složte to a&#160;jděte!</p>
			<p class="MLP-text para-style-override-4">–&#160;Nemůžem, nespouštěl z&#160;něho Vlk oči,&#160;– si pohovořit?</p>
			<p class="MLP-text para-style-override-4">–&#160;Nemám, křičel druhý, až mu přeskočil hlas,&#160;– co bych vám řekl!</p>
			<p class="MLP-text para-style-override-4">–&#160;Ani, chtěl vědět Vlk,&#160;– kdyby to nebylo zadarmo?</p>
			<p class="MLP-text para-style-override-4">–&#160;Koukejte zmizet, než zavolám policii, to je rušení domovní svobody! A&#160;tu atrapu si vemte s&#160;sebou, pisálku zatracenej!</p>
			<p class="MLP-text para-style-override-4">–&#160;Dal bych vám za krátkou, řekl Vlk tvrdošíjně,&#160;– prohlídku tuhle malou starožitnost, třeba ji poznáte…, pokud se jmenujete Adolf Hofbauer.</p>
			<p class="MLP-text para-style-override-4">Stáhl si a&#160;podal mu železný prsten se zlatým vnitřkem tak, aby zblízka viděl iniciály. Starý muž hleděl na šperk jako fascinován.</p>
			<p class="MLP-text para-style-override-4">–&#160;To je otcův, řekl pak hluše,&#160;– odkud že přicházíte…?</p>
			<p class="MLP-text para-style-override-4">Vlk to zopakoval.</p>
			<p class="MLP-text para-style-override-4">–&#160;Ale tam byl… tam můj bratr Fritz.</p>
			<p class="MLP-text para-style-override-4">Došel až k&#160;Vlkovi, zběžně na něho pohlédl, navlékl si glazé rukavice a&#160;dal mu z&#160;každé strany strašlivou facku. Když Vlk instinktivně vymrštil obě dlaně, aby se chránil před dalšími, udeřil ho pěstí do žaludku, až se Vlk svalil. Pak ho překročil, obešel </p>
			<p class="MLP-uroven3-nadpis para-style-override-1">43</p>
			<p class="MLP-text-bez1radku para-style-override-4">psací stůl, zvedl víko chránící psací stroj, zavedl do válce papír a&#160;pohodlně usedl.</p>
			<p class="MLP-text para-style-override-4">–&#160;Jméno! řekl sotva slyšitelně.&#160;– Jestli se mi tu budeš válet ještě vteřinu, přerazím ti nohy.</p>
			<p class="MLP-text para-style-override-4">I&#160;když by byl předtím přísahal, že mu bolest už nikdy nedovolí vstát, teď ho svaly vymrštily skoro do pozoru. Křečovitě tiskl natažené prsty ke švům kalhot, ale i&#160;tak cítil jejich třas, který rozechvíval celé tělo.</p>
			<p class="MLP-text para-style-override-4">–&#160;Bedřich Vlk! zvolal, jak nejhlasitěji mohl; věděl, že na to si oni potrpí.</p>
			<p class="MLP-text para-style-override-4">Nevysoký blondýn za stolem vypadal, jako by právě opustil koncert; z&#160;tmavého dvouřadového obleku trčel sněhobílý škrobený límec, jehož barvu opakoval kapesníček a&#160;celek doplňovala úzká tmavá kravata s&#160;bílými tečkami.</p>
			<p class="MLP-text para-style-override-4">–&#160;Á,&#160;řekl jakoby překvapen,&#160;– okamžik!</p>
			<p class="MLP-text para-style-override-4">Přehraboval se ve složkách na stole, až jednu vytáhl.</p>
			<p class="MLP-text para-style-override-4">–&#160;Učitel Vlk? zeptal se.</p>
			<p class="MLP-text para-style-override-4">–&#160;Ano! vykřikl Vlk.</p>
			<p class="MLP-text para-style-override-4">–&#160;Á!&#160;opakoval muž, odhodil složku, obešel stůl, svlékl rukavice a&#160;natáhl pravici,&#160;– těší mě, já jsem komisař Fritz Hofbauer.</p>
			<p class="MLP-text para-style-override-4">Pohled na dlaň, která ho předtím srazila k&#160;zemi, mu odkrvoval mozek, že nebyl schopen pohybu ani slova. Byl napjat jako struna a&#160;látkou kalhot už prosákl pot z&#160;prstů.</p>
			<p class="MLP-text para-style-override-4">–&#160;Ach, řekl komisař,&#160;– ten úvod mi promiňte. Malé nedorozumění, včera mi nahlásili jiné pořadí, pak si s&#160;nimi promluvím. Nuže?</p>
			<p class="MLP-text para-style-override-4">Vlk se probral a&#160;rychle tu ruku stiskl.</p>
			<p class="MLP-text para-style-override-4">–&#160;Přijměte místo, řekl komisař, odváděje ho ke konferenčnímu stolku,&#160;– pochopte, jednáme tu s&#160;velezrádci a&#160;na ty si neberem rukavičky. Vy jste inteligent, jistě se domluvíme. Kouříte?</p>
			<p class="MLP-text para-style-override-4">Lekl se, když ruka znovu vyrazila proti němu; držela však pouzdro s&#160;cigaretami a&#160;doutníky. Zavrtěl hlavou.</p>
			<p class="MLP-text para-style-override-4">–&#160;Ale vy přece nejste nekuřák, pane učiteli?</p>
			<p class="MLP-text para-style-override-4">Vlk zrudl, jako by byl přistižen při lži.</p>
			<p class="MLP-text para-style-override-4">–&#160;Totiž… přestal jsem… má snoubenka.</p>
			<p class="MLP-text para-style-override-4">–&#160;K&#160;tomu musí být hodně pevná vůle, viďte? Věříte, že já takovou nemám?</p>
			<p class="MLP-text para-style-override-4">Nevěděl, jak na takovou lichotku reagovat. Rozpačitě pokrčil rameny.</p>
			<p class="MLP-text para-style-override-4">–&#160;Víte co? Zapalte si se mnou, ať nemám tak špatný pocit!</p>
			<p class="MLP-text para-style-override-4">Opět ruka s&#160;pouzdrem. Vlk horečně uvažoval. Co tomu muži vlastně imponuje? Tvrdohlavost, či poddajnost? Pak si vzpomněl, nač nedávno přísahal. Ovšemže si především musí zachovat tvář!</p>
			<p class="MLP-text para-style-override-4">–&#160;Ne, já opravdu…</p>
			<p class="MLP-text para-style-override-4">Cvak. V&#160;druhé ruce se rozhořel zapalovač. Vlk si rychle vzal. Nemá smysl hádat se pro pitomou cigaretu, ten člověk se tím omlouvá za svůj přehmat, proč toho ku prospěchu věci nevyužít. A&#160;jak vlastně vědí, že kouřil a&#160;nechal toho??</p>
			<p class="MLP-text para-style-override-4">–&#160;Děkuji…</p>
			<p class="MLP-text para-style-override-4">–&#160;Za málo, pane učiteli. Asi víte, proč jsem vás pozval?</p>
			<p class="MLP-text para-style-override-4">–&#160;Ne…</p>
			<p class="MLP-text para-style-override-4">Deprimovalo ho, že se mu nepřestávaly potit prsty. A&#160;přece s&#160;touhle možností počítal, ano, sám si o&#160;ni koledoval, když uhodil na svého přítele, němčináře Vorla, aby ho zapojil do odboje. Vorel dlouho zapíral, že o&#160;nějakém ví, tehdy byla však Vlkova vůle neoblomná. Jako by chtěl dohonit, co zameškal, stal se pak motorem skupiny, kterou tvořilo několik učitelů a&#160;lékařů z&#160;okresní reálky a&#160;nemocnice. A&#160;právě jeden z&#160;nich byl prapříčinou jeho aktivity, protože ho od dětství neprávem prohlašoval za sobce a&#160;slabocha; když byl Vlk před týdnem pozván na přísně zakonspirovanou schůzku vedení, aby přednesl velkorysý projekt kampaně proti okupantům, mohl vítězoslavně pohlédnout do tváře&#160;– staršího bratra.</p>
			<p class="MLP-text para-style-override-4">–&#160;Nebudu, řekl komisař,&#160;– chodit kolem horké kaše. Víme všecko. Kdybych jednal podle předpisů, zůstalo by vaše město prakticky bez inteligence. Jsem však právník a&#160;přítel jednání. Prošel jsem charakteristiky různých osob a&#160;myslím, že byste se mi nejlíp hodil vy. Nuže?</p>
			<p class="MLP-text para-style-override-4">–&#160;To bude asi omyl…, zachraptěl Vlk a&#160;odkašlal si.</p>
			<p class="MLP-text para-style-override-4">–&#160;Říkám-li, pokračoval Hofbauer nevzrušeně,&#160;– jednání, mám na mysli oboustranně čestnou otevřenost. Opakuji, víme vše, jako cizinci však nemůžeme posoudit, kdo je vašemu národu pro futuro více či méně potřebný. Je válka, a&#160;činnost proti nám nesmíme nechat bez trestu, chceme však exemplárně trestat jen nejkrajnější radikály, jací by vám byli nebezpeční i&#160;v&#160;míru, tím budou ušetřeni realisté, prospěšní národu v&#160;každé době. Nuže?</p>
			<p class="MLP-text para-style-override-4">–&#160;Já opravdu nevím, řekl Vlk odvážně, věren přísaze, kterou složil napřed Vorlovi, pak školnímu inspektoru Kroupovi, hlavě organizace, a&#160;konečně i&#160;doma, kde si ji vyžádal jeho rozrušený, nedůvěřivý bratr,&#160;– zajímám se jen o&#160;svůj přírodopis…</p>
			<p class="MLP-text para-style-override-4">–&#160;To mi potvrzuje, řekl komisař Hofbauer,&#160;– že jste prozíravý muž. Zvolit si za obor třeba dějepis, byl byste dnes lhář nebo nebožtík. Jako přírodovědec víte, že podmínkou přežití exempláře není mravnost, ale síla. A&#160;tu mám já. Upřímně řečeno, nejste můj jediný kandidát. Divil bych se, kdyby ten další neměl míň skrupulí než vy.</p>
			<p class="MLP-text para-style-override-4">–&#160;Ale u&#160;nás opravdu nikdo…, řekl Vlk skomíravě.</p>
			<p class="MLP-text para-style-override-4">Komisař vstal. Obě ruce měl opět volné, jakoby připravené k&#160;úderu.</p>
			<p class="MLP-text para-style-override-4">–&#160;Tři jména, řekl,&#160;– a&#160;domů. Nebo do našeho sklepa. Nuže?</p>
			<p class="MLP-text para-style-override-4">Ještě před chvíli byl Vlk rozhodnut spíš položit život než prozradit i&#160;jen jediného spolubojovníka. Toto však byla nová situace, kterou přísaha zesumírovaná kdesi v&#160;závětří nepředvídala. Kdyby šlo jen o&#160;něho, nechá se třeba utlouct, ale neřekl komisař, že povolá jiného? Nehrozí nebezpečí, že ten jiný po první ráně vysype všech deset jmen a&#160;zničí tak celou skupinu? Zatímco on má možnost sedm členů zachránit! Vzal kříž strašné odpovědnosti na sebe a&#160;stačil ještě pohotově vytřídit ty, kteří mohli být nejspíš oželeni, buď že byli svobodní, nebo staří.</p>
			<p class="MLP-text para-style-override-4">–&#160;Meloun, řekl.&#160;– Konvalina a&#160;Rys.</p>
			<p class="MLP-text para-style-override-4">Jmenoval tělocvikáře, katechetu a&#160;školníka. Komisař si je po­znamenal vestoje.</p>
			<p class="MLP-text para-style-override-4">–&#160;No vida, zažertoval bez úsměvu,&#160;– jak nám to jde. Jen tak dál! Vlk se ohradil.</p>
			<p class="MLP-text para-style-override-4">–&#160;Chtěl jste tři…!</p>
			<p class="MLP-text para-style-override-4">–&#160;To bylo kdysi, řekl Hofbauer.&#160;– Na to zapomeňte. Teď chci tu druhou trojku.</p>
			<p class="MLP-text para-style-override-4">I&#160;v&#160;rozčilení pochopil: vědí o&#160;šesti! Projela jím palčivá nenávist k&#160;neznámému zrádci, který si teď v&#160;bezpečí užíval za jidášský groš, zatímco on tu bojoval o&#160;holé životy. Ale i&#160;v&#160;šachu, napadlo ho, často vyhráváš, jen když umíš správně obětovat. Lékaře potřebuje každý, snáz jim leccos projde.</p>
			<p class="MLP-text para-style-override-4">–&#160;Doktor Morava, řekl.&#160;– Doktor Komeda. Doktor Krob.</p>
			<p class="MLP-text para-style-override-4">Byl nesmírně unaven, ale šťasten, že jádro skupiny uniklo a&#160;může působit dál. Komisař si stále nesedal. Promluvil velmi přísně.</p>
			<p class="MLP-text para-style-override-4">–&#160;Pane učiteli, kdo je radikál a&#160;kdo realista, o&#160;tom ovšem rozhodnu já. Vy mi vyjmenujte všechny odbojáře bez rozdílu, abych prověřil vaši pravdomluvnost. My už je totiž známe.</p>
			<p class="MLP-text para-style-override-4">Vlk uslyšel hukot, jako by se nablízku vylila z&#160;břehů řeka; to mu do hlavy stoupala krev. Vědí opravdu všecko! uvažoval zmateně. Proč si tu pak má hrát na hrdinu??</p>
			<p class="MLP-text para-style-override-4">–&#160;Nuže?? štěkl Hofbauer.</p>
			<p class="MLP-text para-style-override-4">–&#160;Kolega Vorel…, řekl tedy Vlk; snažil se, aby to znělo důstojně a&#160;především konečně.</p>
			<p class="MLP-text para-style-override-4">–&#160;Dál!</p>
			<p class="MLP-text para-style-override-4">Mučivé mlčení. Ale bič hlasu nedopřával ani oddech.</p>
			<p class="MLP-text para-style-override-4">Dál!!</p>
			<p class="MLP-text para-style-override-4">Inspektor Kroupa.</p>
			<p class="MLP-text para-style-override-4">A&#160;to byla nejzazší hranice, kterou už nehodlal překročit. Bratra chtěl zachránit za každou cenu!</p>
			<p class="MLP-text para-style-override-4">–&#160;Dál!</p>
			<p class="MLP-text para-style-override-4">–&#160;Už nevím, pane kom…</p>
			<p class="MLP-text para-style-override-4">–&#160;Jednal jsem s&#160;vámi, řekl Hofbauer ledově,&#160;– v&#160;rukavičkách, ve víře, že i&#160;vy jste slušný člověk. Takhle mě nutíte užít vědomě prostředků, s&#160;nimiž jste se omylem seznámil v&#160;úvodu.</p>
			<p class="MLP-text para-style-override-4">–&#160;Pane komisaři, mé čestné slo.</p>
			<p class="MLP-text para-style-override-4">–&#160;Vstaň a&#160;dej z&#160;huby, zařval komisař,&#160;– ten cumel, když se mnou mluvíš!</p>
			<p class="MLP-text para-style-override-4">Opět v&#160;pozoru snažil se Vlk ovládnout roztřesené nohy.</p>
			<p class="MLP-text para-style-override-4">–&#160;Myslíš, že jsem idiot?? Že nevím, koho celou dobu kryješ?? Jenže já to chci slyšet od tebe, jinak tě oddělám místo něho!</p>
			<p class="MLP-text para-style-override-4">Snad kdyby mu byl bratr věnoval v&#160;životě víc pozornosti a&#160;důvěry, byl by Vlk ochoten stát se pro něho mučedníkem, ale takhle? V&#160;bezbřehé vteřině úzkosti si připomněl všechna jejich střetnutí, která vyvrcholila docela nedávno bratrovým neslýchaným obviněním, že Vlkova odbojářská aktivita není než pokus obstarat si pět minut před dvanáctou poukaz na kariéru. To však bratříčkovi nevadilo, aby ho, nepřipraveného, nenechal vplout do této bez­východné situace. Když se navíc ukazuje, že celá jejich slavná konspirace stála za bačkoru a&#160;komisař je zná všecky jak své boty, má strčit hlavu do oprátky ještě on? Kdo se pak postará o&#160;mladší sestru?? A&#160;co Lenka Jarošová, jeho nepraktická láska??</p>
			<p class="MLP-text para-style-override-4">–&#160;Tak bude to?? vykřikl komisař.</p>
			<p class="MLP-text para-style-override-4">–&#160;Vlk! vykřikl Vlk.</p>
			<p class="MLP-text para-style-override-4">Hofbauer byl viditelně překvapen.&#160;– Vlk…?</p>
			<p class="MLP-text para-style-override-4">–&#160;Doktor Vlk, Vlk Jan, Honza… můj bratr…</p>
			<p class="MLP-text para-style-override-4">–&#160;Vždycky, řekl Hofbauer,&#160;– jsem si přál, abych tu mohl provést bratra, on mě totiž trochu podceňoval. Nezapírám, že ten svinsky tendenční článek o&#160;mé minulosti, který dokonce přetiskli u&#160;vás, mně nesmírně zkomplikoval život. Na druhé straně mi dal naději, že </p>
			<p class="MLP-uroven3-nadpis para-style-override-1">44</p>
			<p class="MLP-text-bez1radku para-style-override-4">se Fritz konečně ozve. Vaše informace o&#160;jeho tehdejším odjezdu mě utvrzuje, že provozuje svou praxi někde v&#160;Jižní Americe.</p>
			<p class="MLP-text para-style-override-4">Jak scházeli po točitých schodech, Adolf Hofbauer napřed a&#160;pak Vlk s&#160;Lízinkou, aby ji mohl případně zachytit, sílil opět zvuk připomínající štěkot a&#160;vytí.</p>
			<p class="MLP-text para-style-override-4">–&#160;I&#160;já jsem se, pokračoval průvodce sdílně, jako by jim chtěl vynahradit prvotní nedůvěru,&#160;– skrýval, než trochu zchladly vášně. Ale pak mi má drahá Truda, dej jí Pán Bůh nebe, řekla, Co blázníš, Dolfi? Plnil jsi rozkaz a&#160;ještě dal vydělat celému městu! Právě kvetla móda dělat z&#160;lágrů muzea, vedli je ošetřovanci a&#160;hemžilo se tam pozůstalými, kteří prahli po krvi. Tady jsme se poučili: nepustili jsme to&#160;–</p>
			<p class="MLP-text para-style-override-4">dodal Adolf Hofbauer, odemykaje ocelové dveře, </p>
			<p class="MLP-text para-style-override-4">–&#160;z&#160;ruky.</p>
			<p class="MLP-text para-style-override-4">Ač profesionál, neubránil se Vlk vzrušení. Moderní úkoniště mu dávno zevšedněla a&#160;středověké mučírny, kam vodil děcka, působily trochu pohádkově. V&#160;této nenápadné budově udělal jeho průvodce za pár let víc zákazníků, než stačí on se všemi svými učedníky za život. Mimoděk uchopil dívku za ruku, jako by se s&#160;ní chtěl o&#160;vzrušení podělit. Ulekli se oba.</p>
			<p class="MLP-text para-style-override-4">Zdálo se jim, že se ocitli v&#160;infernu. Do nosu je udeřil čpavý puch, ohlušil je nepředstavitelný rámus a&#160;odevšad na ně útočily čelisti psů uvázaných naštěstí na silných kabelových drátech. Hofbauerovy rty se stále hýbaly, než pochopil, že hosté ho nemohou slyšet. Zatáhl za rukojeť na rozvodné desce vedle dveří. Účinek byl fantastický: světlo v&#160;místnosti potemnělo, řev byl ihned vystřídán žalostným kňučením. Žárovky zazářily normálně, páka se vrátila do původní polohy. Na betonové podlaze rozlehlé místnosti bez oken ležely s&#160;třasem desítky nejrůznějších psů; pár se jich motalo v&#160;kruzích, pokud jim dovolily dráty.</p>
			<p class="MLP-text para-style-override-4">–&#160;Aby to neleželo ladem, zřídili jsme tu, řekl Hofbauer,&#160;– rasovnu. Psy, o&#160;které se nikdo nehlásí, prodáváme hlavně laboratořím. A&#160;před výplatou si koupí rádi dva nebo tři na zub ti makaróni nahoře. Jinak vidíte původní stav, tahle elektrika už tehdy chránila personál před ošetřovanci se sklonem k&#160;agresi.</p>
			<p class="MLP-text para-style-override-4">–&#160;Ošetřovanci, vysvětlil Vlk Lízince,&#160;– byli něco jako zákazníci, kteří se provinili nemocí.</p>
			<p class="MLP-text para-style-override-4">–&#160;To, řekl Hofbauer uznale,&#160;– jste řekl velmi přesně. Dnes už se znovu začíná chápat, že eutanázie není zločin, ale akt nejvyšší společenské prospěšnosti. Debilové a&#160;šílenci všeho druhu jsou nebezpečím i&#160;v&#160;hlubokém míru. Ostatně nám jich nemocnice a&#160;starobince dodaly sotva polovinu, většina přišla z&#160;kriminálů a&#160;lágrů. Ošetřili jsme všechny stejně rychle a&#160;bezbolestně. Kuš!</p>
			<p class="MLP-text para-style-override-4">To platilo německému ovčákovi, který se vzpamatoval z&#160;šoku a&#160;znovu se rozštěkal; neohroženě ho poplácal po čumáku a&#160;vedl hosty k&#160;protějším dveřím, natáčeje k&#160;nim i&#160;při chůzi zdvořile svůj trochu ptačí profil.</p>
			<p class="MLP-text para-style-override-4">–&#160;Takzvané muzeum je ovšem trvale v&#160;adaptaci, protože tu nepotřebujeme čumily. Jako kustod působím jen při mimořádných návštěvách. Vaši počítám&#160;–</p>
			<p class="MLP-text para-style-override-4">dodal s&#160;úklonou, </p>
			<p class="MLP-text para-style-override-4">–&#160;mezi ně.</p>
			<p class="MLP-text para-style-override-4">Znal už a&#160;ocenil Vlkovu profesi, ale teď se zazdálo, že ta zdvořilost patřila především dívce. Vlka to potěšilo i&#160;podivně zneklidnilo. V&#160;sousední betonové kryptě jim Hofbauer na dochovaném zařízení vysvětlil oba způsoby ošetření, kterých tu užíval. Ležící ošetřovanci&#160;– zuřiví ve svěracích kazajkách, dementní v&#160;plachtě&#160;– byli kladeni na plechový stůl; na sešlápnutí pedálu vyjely tři dlouhé jehly a&#160;přinejmenším jedna zasáhla srdeční komoru naplno. Chodícím tu takzvaně ‚brali míru‘. Byli pro uklidnění normálně zváženi a&#160;pak přistaveni zády k&#160;míře na kovovém stojanu, kde byla ve výši týlu zapuštěna pistole s&#160;tlumičem.</p>
			<p class="MLP-text para-style-override-4">Vlk se chtěl zeptat na funkci šesti háků očíslovaných I.–VI. a&#160;za­puštěných do stropu na samé hraně boční zdi. Připomínaly věříny&#160;– i&#160;dlouhou, teď sklopenou lávkou&#160;–, ale jejich umístění bylo krajně nešikovné. Hofbauer mezitím želel toho, že ve zmatku kapitulace dal vyhodit do vzduchu přilehlé krematorium. Bylo, pravda, malé, s&#160;kapacitou sto kusů denně, kolik jich ukládal zpracovat státní plán, ale právě ta komorní nenápadnost by se dnes úžasně hodila firmě i&#160;městu. Takhle se musí na okres nejen s&#160;každým dědou, který si poručil kremaci, ale i&#160;s&#160;každým psem; pálí je tam mezi křesťanskými žehy za nekřesťanské peníze.</p>
			<p class="MLP-text para-style-override-4">Za řeči vyšli na prostranství s&#160;dosud zřetelnými betonovými fundamenty. Hofbauer se stále častěji obracel k&#160;Lízince. Její sou­středěná pozornost se zdála ho inspirovat k&#160;líčení podrobností, které pomalu zasypával netečný písek času. Ožívala v&#160;nich pionýrská legenda o&#160;prostém sanitáři místní nemocnice, jehož otec Heini hrdinsky padl jako polní četník první války a&#160;bratr Fritz policejně zajišťoval území dobytá v&#160;druhé. A&#160;právě tento neprůbojný mladík první pochopí význam ‚usmrcení z&#160;útrpnosti‘, jak je propaguje nový, průbojný režim. Zaskočí, kde selžou reakční i&#160;zbabělí lékaři: oběhne příbuzné příslušných pacientů a&#160;vysvětlí humánnost akce tak zaníceně, že nikdo neodmítne. Po poradě s&#160;odborníky zvolí způsoby ošetření a&#160;dá se do práce. Denně dělá jen tolik mrtvol, kolik předem vyjedná kremací v&#160;okolí. Už za měsíc mohou však dvě třetiny nemocnice sloužit jako lazaret a&#160;Adolf Hofbauer je slavný. Je pověřen zpracovat ve velkém celý jih země a&#160;tehdy pomůže rodnému městu: místní majitelé výhodně prodají pozemky, místní podnikatelé staví, řemeslníci dodávají vybavení, obchodníci a&#160;hostinští mají konjunkturu. Adolf Hofbauer je i&#160;ctěn a&#160;milován. Tábor se nemůže měřit s&#160;giganty šrotujícími celé národy a&#160;rasy, ale svůj úkol splní, a&#160;víc: když proud starců, blbců, tuberáků a&#160;rakovinářů opadne, začnou sem proudit k&#160;ošetření kriminální recidivisté. Tady možná došlo k&#160;přehmatům, když mezi ně vyšší místa zahrnula i&#160;pár politických vězňů, ale za to nenesl zodpovědnost, však se nedostal ani na listinu válečných zločinců a&#160;mohl zůstat doma. Ani ze žaloby několika zahraničních pozůstalých, kterou zavinil ten nešťastný článek, nebude pršet; bude-li třeba, dosvědčí celý Holzheim-Niehausen: náš Áda Hofbauer je nevinný. Proto hledí před sebe i&#160;dozadu s&#160;čistým svědomím a&#160;s&#160;neochvějnou vírou, že čítanky jsou už napsány.</p>
			<p class="MLP-text para-style-override-4">Malý muž, tak velký významem, se mezitím do Lízinky zavěsil a&#160;hovořil vlastně jen k&#160;ní. Vlk jdoucí o&#160;krok pozadu se snažil zaujatě poslouchat, ale překvapovalo ho, že se současně podstatnou částí svého já znovu zabývá Lízinkou. V&#160;cestovním kostýmku, který si oblékla místo džín, když měli klást věnec, jako by náhle dospěla. Byla vyšší než Hofbauer, takže naklánějíc k&#160;němu hlavu, aby ho slyšela, vypadala, že ho vede. Přesto nebyli směšní, Vlk musel naopak obdivovat, jak byl rozdíl věku i&#160;výšky setřen zářením vzájemného porozumění. Představil si místo Hofbauera sebe a&#160;byl maně okouzlen, jak všestranně ten obraz získal. Bože, vždyť po ní toužím! vzdychl. Proč jsem ji vlastně tak rychle odepsal? Opravdu jen kvůli Markétě? Co když jsem se prostě polekal, že to už nezvládnu? Co když slyším první zvonění stáří??</p>
			<p class="MLP-text para-style-override-4">Rozrušilo ho to, nemohl se hodnou chvíli soustředit. Mrákotně kývl na Hofbauerův návrh, že je zaveze do hotelu, aby si odpočali před večírkem. U&#160;recepce jen matně vnímal, jak malý muž Lízince líbá a&#160;jemu tiskne ruku se slibem, že je vyzvedne v&#160;osm. Mechanicky přijal klíče od obou pokojů, vzal dívku pod paží a&#160;vedl k&#160;liftu. Ironický pohled recepčního hypnózu přetrhl. Blázním? utrhl se na sebe hrubě, to chci skutečně zneužít postavení a&#160;přeříznout vlastní žačku jako poslední kočí mezi exkurzí a&#160;večírkem, abych si dokázal, že mi pořád stojí? Chci pro jednu soulož s&#160;pannou, jaká obvykle připomíná řezničinu, zradit všechna ta nádherná milování s&#160;Markétou, v&#160;zubařském křesle, v&#160;chladnoucí vaně, na tajícím sněhu, na vyhřátém písku? Co na tom, že patří minulosti? Voják také nemění vlajku, protože je prostřílená, a&#160;neopouští staré kombatanty pro mladší.</p>
			<p class="MLP-text para-style-override-4">Dovedl dívku k&#160;výtahu, kde se ukláněl liftboy s&#160;hnědou pletí Levantinců, uvolnil její paži a&#160;podal jí klíč.</p>
			<p class="MLP-text para-style-override-4">–&#160;Projdu se trochu, řekl suše,&#160;– poležte si. Zavolám v&#160;půl osmé, abyste nezaspala.</p>
			<p class="MLP-text para-style-override-4">V&#160;očích jí zahlédl výraz, který už nestačil dešifrovat. Utkvěl mu smyslný úsměv orientálce, spěšně přivírajícího dveře. Bez pozdravu významně hodil svůj klíč na desku recepce a&#160;vyšel ven.</p>
			<p class="MLP-text para-style-override-4">Procházka ho uklidnila. První letní den v&#160;nedělně prázdných ulicích lemovaných bohatě štukovanými domy neprovokoval k&#160;dobrodružným výbojům, milostným pletkám či riskantním hrám o&#160;bank; zval k&#160;milým návratům, něžným vzpomínkám a&#160;tichým bilancím trvalých hodnot. Když se pak přistihl, že místo na Lízinku či na Markétu myslí se zvědavostí odborníka na šest záhadných háků s&#160;římskými čísly zapuštěných do stropu až u&#160;zdi, věděl, že je v&#160;pořádku.</p>
			<p class="MLP-text para-style-override-4">V&#160;hotelu se dlouho louhoval v&#160;horké vodě, dal si skotský střik, div neutrhl páku baterie, a&#160;se skvělým pocitem vklouzl do čisté košile vonící levandulí. Vděčně pomyslel na Markétu. Měl bych jí zavolat! napadlo ho. Stihnu to ještě? Vyděsil se: bylo za pět minut osm. Zběsile vytočil Lízinčin pokoj. Nezvedla to. Za pár vteřin měl na sobě smoking i&#160;perka, zabouchl dveře a&#160;v&#160;běhu zkoumal, má-li peníze a&#160;doklady. Lift přijel bez obsluhy. Proboha, blesklo mu hlavou, co když ten dobytek… sítnice mu vrátila vilný škleb a&#160;teď také porozuměl poselství jejích očí: aby ji nenechával samotnou. Když se dveře rozevřely v&#160;prvním poschodí, vyrazil jako smyslů zbavený. Unikla Šimsovi, aby se na ní ukájel špinavý Turek? Silně zaklepal. Neozvala se. Zalomcoval klikou. Nepovolila. Recepčního! Lift se začal zavírat. Doběhl včas, rozpáčil dveře heverem svých paží. Z&#160;kabiny stejně nedočkavě vtrhl do haly a&#160;ihned se zastavil.</p>
			<p class="MLP-text para-style-override-4">Paní Lucie Tachecí, prodírajíc se jako zasypaný horník z&#160;trosek své třetí&#160;– manželství připočítala&#160;– nešťastné lásky, rozhodla se mstít tomu hnusnému pohlaví ze zálohy. Její příklad, mateřská osvěta a&#160;především Lízinčina povaha jí dávaly jistotu, že dcera, sebevíc žádoucí i&#160;žádaná, nenechá své šance na prvním pažitu, ať bude oset jetelem, či parkovou směsí. Zájezd do ciziny, natož v&#160;doprovodu profesora Vlka, chápala jako osudovou příležitost; po synech řezníků měly konečně vstoupit na scénu Lízinčina života hlavní osoby, synové podnikatelů, bankéřů i&#160;– myslela na to s&#160;úsměvem, ale věděla, že je to reálné, přidá-li se ta nezbytná dávka štěstí&#160;– králů.</p>
			<p class="MLP-text para-style-override-4"><span>Proto navždy svlékla z&#160;dcery ochranné mimikry dětskosti a&#160;o</span><span>b­l</span><span>ék­la ji jako ženu. Cestovní kostým byl jen předehrou. Teď stála uprostřed haly v&#160;černém saténu, který obepínal štíhlý krk jak strangulační rýha, nadouval se k&#160;drobnému, ale výraznému pahorku ňader, zužoval k&#160;útlému pasu a&#160;klesal jako černý vodopád ke kotníkům; od půli skvěle modelovaných stehen byl však rozstřižen, takže odhaloval smetanu kůže. Vlasy spletla do vrkočů, které jí obtáčely hlavu svatozáří. Od hlavy k&#160;pasu vypadala jako světice, od pasu dolů jako kurtizána. Účinek byl mohutný.</span></p>
			<p class="MLP-text para-style-override-4">Snědý liftboy seděl zcela proti předpisům v&#160;křesle, kde starší hosté čekávají na výtah, u&#160;baru zkameněl nápojář, třímaje oběma dlaněmi stříbrný šejkr ve výši hlavy, zatímco jeho host držel v&#160;jedné ruce doutník a&#160;v&#160;druhé zápalku, která mu dávno spálila prsty. Vznešený portýr usilovně roztáčel větrník dveří, jimiž nikdo nešel. Recepční se už neušklíbal; měl otevřená ústa. Lízinka </p>
			<p class="MLP-text para-style-override-4">poslouchala řeč času. Nejdřív odbily osm hodiny v&#160;hale, které se předcházely. Po nich nádražní, které šly přesně. Nakonec kostelní, které se zpožďovaly. Pohlédla na drobounké náramkové hodinky po babičce, které jí na cestu dala matka. Ukazovaly čtvrt na devět. Usoudila, že zmeškala, a&#160;rozhodla se jít spát. Tu k&#160;ní přistoupil od výtahu Vlk a&#160;od vchodu Hofbauer. Nenašli vhodná slova, proto jí mlčky nabídli rámě.</p>
			<p class="MLP-text para-style-override-4">Hofbauer je dovezl k&#160;zámeckému pivovaru. Jestliže ho Vlk podezříval z&#160;pokleslého vkusu, když vstoupili pod klenbu, která násobila třískání holb a&#160;zpěv podroušených, vzápětí se mu v&#160;duchu omluvil. Jeden z&#160;pivonošů v&#160;kožené zástěře jim otevřel spojovací dveře a&#160;naráz se ocitli v&#160;jiném světě: k&#160;podniku patřily i&#160;zámecké pokoje. Prostřeno bylo v&#160;knihovně. Připravili jim z&#160;mobiliáře vzácný empírový stůl o&#160;třech stranách, takže každý mohl sedět mezi oběma společníky. Aby byla symetrie dovedena k&#160;nejvyšší rafinovanosti, planuly tu tři tříramenné svícny, obsluhovali tři číšníci v&#160;livrejích a&#160;za trojdílnou zástěnou decentně koncertovalo trio.</p>
			<p class="MLP-text para-style-override-4">Lízinka samou radostí zatleskala a&#160;Hofbauer se uklonil; ve fraku, který oblékl, tak ještě víc připomínal rtuťovitého dirigenta. Ve Vlkovi se srazilo vrcholné uspokojení estéta s&#160;nedefinovatelnou ostražitostí. Hostil by mě takhle, pomyslel si, i&#160;bez ní?</p>
			<p class="MLP-text para-style-override-4">Menu odpovídalo prostředí. Po ledovém kaviáru s&#160;citronem, který zapili náprstkem pravé ruské vodky, následovala ‚sole Coquelin‘; v&#160;malých turbanech z&#160;kambaly dýchala lososí pěna, na pohled lehčí než vzduch. Zapíjeli bílým franckým Thüngersheimer-Johannisbergem z&#160;rodiny Müller Thurgau, o&#160;kterém Hofbauer poznamenal, že ho má rád ‚nobelový Böll‘, v&#160;čemž jediném se s&#160;tím pisálkem shodne. Následoval ‚canard rouennais aux oranges d’Espagne‘, křehká kachýnka obložená plátky pomeranče a&#160;filigránskými pommes soufflées, a&#160;k&#160;ní Pommard 1955 ze sklepů markýze de Monteclaina; k&#160;povinnostem odběratele, řekl hostitel omluvně, výslovně patří upozornit konzumenty, že pijí momentálně nejdražší víno na světě. Kulinářský koncert byl zakončen bavorským krémem Rothschild s&#160;anglickou žloutkovou šlehačkou. Poslední notu zahrálo na tympán korku suché Pommery.</p>
			<p class="MLP-text para-style-override-4">Po celou dobu ležel prsten otce Heiniho vprostřed stolu, zasazen v&#160;sametové etuji, kterou Hofbauer mezitím obstaral. Vlk se nemohl zbavit dojmu, že se šperk nějak zmenšil, až to přičetl svým očím. Budeš si muset obstarat brýle, pokáral se, ješito! Hostitel pokračoval v&#160;poledním monologu, tentokrát na soukromou notu. Vyprávěl Lízince&#160;– na Vlka pohlédl jen při přípitku&#160;– román lásky, který prožil s&#160;milovanou Trudou od dětství až do její smrti, tím tragičtější, že banální: kousnuta psem, zemřela na vzteklinu. Psa nezjistil, a&#160;tak v&#160;antickém hněvu, přiznal se, usmažil v&#160;jejich elektrických obojcích všecky. Protože stejně otevřeně líčil i&#160;Trudinu obětavou pomoc při eutanázii, zeptal se ho Vlk tiše v&#160;jedné z&#160;řídkých chvil, kdy u&#160;nich nestál žádný číšník, není-li to trochu riskantní.</p>
			<p class="MLP-text para-style-override-4">–&#160;Proč? podivil se Hofbauer, a&#160;když pochopil, vysvětlil jim s&#160;úsměvem,&#160;– ale vždyť tihle všichni pracovali u&#160;mne.</p>
			<p class="MLP-text para-style-override-4">Až teď si Vlk všiml, že číšníci i&#160;hudebníci jsou bez výjimky jeho a&#160;Hofbauerovými vrstevníky. Osm starců, ušklíbl se, a&#160;jedno dítě! Zjitření, které ho přepadlo, když ji hledal, a&#160;vyvrcholilo, když ji našel, opadalo. Musel přiznat, že lví podíl na tom měla Hofbauerova love story s&#160;Trudou, tak podobná jeho s&#160;Markétou. Tento pravda žádný krasavec, ale bohatý podnikatel a&#160;historická osobnost, mohl jistě už nesčíslněkrát uvést do svého života novou ženu. Ale neučinil tak, jako to tím méně učinil Vlk, jehož stará láska naštěstí stále dýchá s&#160;ním vzduch života. Pocítil vděčnost za tu lekci, jen se ho chtěl později soukromě zeptat, jak nakládá se svou vitalitou. Hádal, co asi zastupuje v&#160;Hofbauerovi jeho vlastní náhradní vášeň vařit, a&#160;při své znalosti psychologie by se byl vsadil, že jsou to karty nebo ruleta, v&#160;každém případě hazardní hra.</p>
			<p class="MLP-text para-style-override-4">Příležitost měl vzápětí, když se Lízinka omluvně zvedla; číšníci ihned postavili špalír, který ji dovedl k&#160;příslušným dveřím. Než Vlk stačil zformulovat otázku, předběhl ho Hofbauer.</p>
			<p class="MLP-text para-style-override-4">–&#160;Kolego, zatykal mu téměř úpěnlivě,&#160;– smím se tě naprosto otevřeně zeptat, jaký k&#160;ní máš vztah?</p>
			<p class="MLP-text para-style-override-4">–&#160;Vztah…? opáčil Vlk zmateně.</p>
			<p class="MLP-text para-style-override-4">–&#160;Jestli ji miluješ, pokračoval Hofbauer rychle,&#160;– zapomeň na tenhle rozhovor. Ale je-li jedna z&#160;mnohých, nech mi ji tu!</p>
			<p class="MLP-text para-style-override-4">–&#160;Prosím…? zakoktal Vlk.</p>
			<p class="MLP-text para-style-override-4">–&#160;Ožením se s&#160;ní, řekl Hofbauer.&#160;– Má v&#160;sobě oheň i&#160;led, jako měla Truda. Vím to tak jistě, že jsem ještě odpoledne dal zmenšit otcův prsten na její míru. Tak co? Smím jí ho dát k&#160;zásnubám? Jestli ano, odjedeš mým vozem a&#160;budeš tu mít do smrti otevřené konto. Nuže?</p>
			<p class="MLP-text para-style-override-4">Přes nedohledné údolí let prásklo znovu vzduchem jak bič to slůvko, které ho donutilo k&#160;jedinému selhání v&#160;životě. Teď však nečelil jednomu z&#160;Hofbauerů naivní učitýlek, ale ostřílený šéfkat, který s&#160;ním sice nemohl soutěžit v&#160;číslech, jinak však nad ním čněl jako van Gogh nad výrobcem kalendářových krajinek. Ani nemrkl, když zvučně odpověděl.</p>
			<p class="MLP-text para-style-override-4">–&#160;Bohužel. Stane se mou ženou.</p>
			<p class="MLP-text para-style-override-4">V&#160;tu chvíli bezpečně věděl, že to týmiž slovy a&#160;stejným tónem sdělí pozítří ráno Markétě.</p>
			<p class="MLP-text para-style-override-4">Trio přerušilo barokní kompozici a&#160;zahrálo intrádu. Lízinka se vracela. Jeden číšník zavíral dveře, druhý ji sledoval, kdyby uklouzla, a&#160;vrchní odstavoval židli. Oba muži povstali. Poděkovala se sklopenýma očima, takže jí unikl propastný rozdíl v&#160;barvách tváří. Vlk, nezvyklý lhát, byl rudý jako rak. Hofbauer, nezvyklý prohrávat, bledý jako vosk. Ale nehodlal se spokojit s&#160;pouhým tvrzením.</p>
			<p class="MLP-text para-style-override-4">–&#160;Drahá slečno, oslovil Lízinku, snaže se o&#160;zdvořilostní nezávaznost,&#160;– slyšel jsem od přítele Vlka sdělení, které povyšuje naši prostou večeři na skutečnou slavnost. Smím vám gratulovat?</p>
			<p class="MLP-text para-style-override-4">Vlk se viděl stát na druhé křižovatce svého života, řízením osudu s&#160;protivníkem, který se opět jmenoval Hofbauer. Ten upřeně hleděl na Lízinku, až pochopila, že je rozhodnut čekat na její reakci třeba do rána. Omluvně se pousmála a</p>
			<p class="MLP-text para-style-override-4">kývla. Vlk ovšem věděl, že jako už od rána ani teď nerozuměla jedinému slovu, což Hofbauerovi jako všem mluvkům prostě uniklo; přesto byl své lásce nevýslovně vděčen.</p>
			<p class="MLP-text para-style-override-4">–&#160;Vlku, řekl Hofbauer,&#160;– co jsme si, to jsme si. Obelstil jsem vás, jak to patřilo k&#160;mému povolání, ale zato vám zachránil život. Jsem </p>
			<p class="MLP-uroven3-nadpis para-style-override-1">45</p>
			<p class="MLP-text-bez1radku para-style-override-4">voják, ale ne sebevrah. Válka je ztracena. Pomozte mi zmizet, a&#160;já se postarám, aby zmizela vaše minulost.</p>
			<p class="MLP-text para-style-override-4">Komisařův vždy perfektní tmavý oblek byl pomačkán, jindy sněhobílá košile nesla zřetelné stopy, že je použita nejméně podruhé. Ale k&#160;pocitu zadostiučinění měl Vlk daleko. Muž, který ho prvně vyhledal doma, připlíživ se po zatemnělém schodišti jako zloděj, byl ještě teď, kdy vlna fronty došplouchla až k&#160;městu, pánem jeho osudu: stačilo, aby zapomněl v&#160;trezoru své kanceláře pár protokolů s&#160;Vlkovým podpisem.</p>
			<p class="MLP-text para-style-override-4">Vše bylo tím zoufalejší, že se Vlk při nejlepší vůli konfidentem necítil. Své selhání chápal jako intelektuální, nikoli morální. Komisař Fritz Hofbauer ho sprostě podvedl, hodil mu, nezkušenému, udici několika pravděpodobností, a&#160;tím vzbudil dojem, že ví vše. Jaké bylo Vlkovo zděšení, když mu jeho Mefisto po zatčení přiznal, že od začátku blufoval: ve snu ho nenapadlo, že v&#160;tomhle hnízdě nějaký odboj existuje Vlka mu přivedli opravdu náhodou a&#160;udeřil na něho z&#160;pouhé rutiny; kdyby byl držel, řekl mu cynicky, hubu, byl by ho poslal po další facce domů.</p>
			<p class="MLP-text para-style-override-4">Nebýt té absurdní náhody, mohl dnes Vlk poslouchat hřmění děl se stejnou euforií jako celé město. Místo toho byl bezradný, na pokraji sil. Podařilo se mu sice tři zatčené vyfechtovat, když přesvědčil Hofbauera, že by jeho svoboda bila jinak do očí. Bohužel, nikoli bratra! Bilo by do očí, přesvědčil tentokrát Hofbauer jeho, že je to kvůli vám. Tím spíš nemohl komisaři odpustit, jak hnusně zneužil jeho důvěřivosti. Nakonec se stejně nevyhnul podezření. Tu a&#160;tam mu neodpověděli na pozdrav, ten či onen přestal před ním hovořit. Sestra se při jeho návštěvách rozplakala a&#160;nepřestala, dokud neodešel. Nejhůř se zachoval Vorel, kterého přece vysloveně zachránil: když potkal Vlka na školní chodbě, odplivl si. S&#160;krvácejícím srdcem musel Vlk prosit komisaře, aby taktně zasáhl, než ten člověk vyvede nějakou hloupost. Mohl tušit, že ho dá také zastřelit??</p>
			<p class="MLP-text para-style-override-4">V&#160;důsledku tak tragických nedorozumění si ve chvíli, na niž se jako věrný vlastenec léta těšil, kdy lustr, pohupovaný tlakovými vlnami dělostřelby, cinkavě zvonil hranu nesvobodě, nemohl dělat iluzi, že prokáže svou bezúhonnost hurá-vlastencům, až vyjdou na lov údajných kolaborantů. Byl tak zdrcen, že se nedokázal ani rozhodnout, má-li prchat, anebo si pustit plyn. A&#160;teď stál strůjce jeho neštěstí před ním.</p>
			<p class="MLP-text para-style-override-4">Nečekaná nabídka vykřesala naději. A&#160;způsob, jak z&#160;ní rozdmýchal plamen, aby se z&#160;popela nešťastné chyby zrodila silná osobnost s&#160;puncem neomylnosti, nesl už pečeť jeho mozku, jenž tím byl zachráněn pro službu lidstvu.</p>
			<p class="MLP-text para-style-override-4">Celý složitý plán vyvinul během Hofbauerovy řeči a&#160;nikdy se sám nepřestal divit, jak přitom stačil vyřešit i&#160;technické detaily. Hofbauer ho poslušně očekával ještě téže noci na zahradě své vily. Vlk hodil mezitím do školní schránky dopis, že ho nedůvěra, zaviněná jeho dokonalou konspirací, nutí dokázat nevinu skutkem; padne-li, napsal s&#160;trochou hořkosti, stačí ho snad dostatečně očistit jeho krev. Při modrém světle baterky si pak prohlédl v&#160;Hofbauerově mercedesu listiny, které mu komisař slíbil vydat při loučení: originály osudných protokolů a&#160;kopie rozkazu, jímž Hofbauer nařídil, aby byli zítra ráno zatčeni a&#160;souzeni vlastenečtí učitelé Bedřich Vlk a&#160;jeho snoubenka Jarošová. Jak toužil ji varovat! Miloval ji tím víc, že jako jediná věřila v&#160;jeho nevinu, ale ohrozil by celý podnik, při kterém byl nástrojem vyšší, historické spravedlnosti. Modlil se, aby jí osud byl milostiv a&#160;fronta přišla včas.</p>
			<p class="MLP-text para-style-override-4">Písemnosti vrátil Hofbauer do náprsní kapsy. Pak se Vlk ujistil, že vezou rezervní kanystr s&#160;benzínem, a&#160;ulehl na zadní sedadlo, pod hlavou aktovku s&#160;pořádným smotkem elektrikářského drátu. Hofbauer ho přikryl plédem i&#160;kabátem a&#160;provezl kordonem polního četnictva, který uzavíral frontovou oblast. Potom si Vlk, aktovku po paží, sedl dopředu, aby poskytl alibi komisaři při eventuálním setkání s&#160;vlastenci. Hofbauer mu svěřil své doklady a&#160;také prsten po otci, který by ho mohl prozradit. A&#160;vyprávěje o&#160;své rodině, žijící v&#160;idylickém Holzheim-Niehausenu, řídil chladnokrevně vůz už už povstávající zemí, zatímco Vlk vedle něho mlčky sbíral sílu, aby ho dokázal zabít.</p>
			<p class="MLP-text para-style-override-4">Problém netkvěl v&#160;tom, že komisař měl zbraň. Vlk spoléhal na moment překvapení. Profesionál, který umlátil či dodal katu bezpočet lidí, se nemívá na pozoru před učitelem přírodopisu, zvlášť když ho má za figurku z&#160;pilin a&#160;bláta. Vychován v&#160;rodině vesnického písmáka, byl však Vlk do morku humanista; představa, že má vlastnoručně&#160;– aťsi na svatý příkaz vlasti a&#160;odvetou za vraždu spolubojovníků&#160;– zbavit života lidskou bytost, ho teď skličovala víc než předtím strach. Bál se, aby v&#160;klíčovém okamžiku, kterým měla být zdravotní zastávka, nenabyla vrchu jeho vrozená dobrosrdečnost; aby našel sílu Hofbauera omráčit, pro jistotu svázat drátem, zastřelit jeho pistolí a&#160;pak s&#160;vozem a&#160;listinami spálit.</p>
			<p class="MLP-text para-style-override-4">Než dosáhli lesní oblasti, museli projet krajským městem. Téměř v&#160;jeho geometrickém středu, na hlavním náměstí, jim zcela nečekaně zkřížily dráhu dějiny. Jako ve filmu či ve snu pluli náhle krokem, až docela uvízli v&#160;zástupu lidí, kteří nadšeně mávali starými státními vlajkami a&#160;v&#160;slzách zpívali hymnu, tak opojeni prvním douškem svobody, že nevěnovali mercedesu pozornost. Vlk však věděl, že je zle, že stačí první výkřik a&#160;dav je rozšlape i&#160;s&#160;vozem. Ještě zahlédl, jak k&#160;němu Hofbauer otáčí od volantu znepokojenou tvář, ale to už bleskově spočítal novou variantu, ověřil v&#160;duchu, že k&#160;ní má nutné rekvizity, a&#160;vykřikl první sám.</p>
			<p class="MLP-text para-style-override-4">–&#160;Pomóóóc!</p>
			<p class="MLP-text para-style-override-4">Celou vahou svého robustního těla přišpendlil komisaře na dvířka, a&#160;když se mu podařilo nahmatat&#160;– ani přitom nepustil aktovku&#160;– kliku, vypadli oba pod nohy zástupu.</p>
			<p class="MLP-text para-style-override-4">–&#160;Držte hóóó, řval Vlk,&#160;– vraždil naše lidííí!</p>
			<p class="MLP-text para-style-override-4">Později musel obdivovat i&#160;to, jak přesně odhadl psychologii davu a&#160;jeho složení, snad že o&#160;něm stále přemýšlel, když se ho ještě sám bál. Vždycky ho nejvíc děsila stádnost, pomyšlení, že úchylný jedinec, který vyvolá v&#160;davu barbarské atavismy, je s&#160;to vymazat staletí civilizace. Nemýlil se. Lidé, mezi nimiž bylo mnoho žen a&#160;dětí, se napřed nerozhodně zastavili, ale už za okamžik několik mužů zalehlo Hofbauera tak, že i&#160;Vlk se stěží osvobodil. Teď se staral o&#160;to, aby lapený nepromluvil.</p>
			<p class="MLP-text para-style-override-4">–&#160;Pozor! nepřestával křičet,&#160;– má zbraň!!</p>
			<p class="MLP-text para-style-override-4">Několik rukou se ležícímu hrabalo v&#160;kapsách, a&#160;když našli pistoli zlověstného typu, byli přesvědčeni. Vlk zatím klubko mužů oběhl, dostal se k&#160;hlavě, a&#160;nedbaje zuřivě bojujících zubů, které ho zraňovaly, rval mezi ně vší silou svůj kapesník.</p>
			<p class="MLP-text para-style-override-4">–&#160;Já ti zacpu tu hubu! křičel hystericky, obraceje se k&#160;zástupu,&#160;– ta huba nás posílala na smrt! Podívejte…&#160;–</p>
			<p class="MLP-text para-style-override-4">dílo se zdařilo, nepřítel nosem natahoval vzduch, aby se neudusil, a&#160;on vyskočil, škubnutím otevřel aktovku a&#160;mával nad hlavou drátem, </p>
			<p class="MLP-text para-style-override-4">–&#160;tímhle nás šněroval jako balíky, na, ochutnej sám!</p>
			<p class="MLP-text para-style-override-4">a&#160;muži, klečící na Hofbauerovi, mu nadzvedávali svíjející se tělo, aby je mohl sdrátovat. Nebezpečí ho nutilo spěchat a&#160;především vinit komisaře z&#160;nových a&#160;nových zločinů. Když dovázal nohy, nadešel nejriskantnější okamžik: musel se na pár vteřin vzdálit k&#160;autu. Ale to už poznal, že přinejmenším jeden z&#160;pomocníků projevuje aktivitu měřitelnou s&#160;jeho; byl to silný mladík s&#160;nízkým čelem a&#160;zpřeráženým nosem, prozrazujícím boxera.</p>
			<p class="MLP-text para-style-override-4">–&#160;Vystav ho! houkl na něho, vkládaje mu do ruky zbytek drátu,&#160;– ať ho každý vidí, to je totiž&#160;–</p>
			<p class="MLP-text para-style-override-4">jako trumf vytáhl svázanému z&#160;kapsičky služební kartu, </p>
			<p class="MLP-text para-style-override-4">–&#160;komisař Hofbauer, náš vrchní kat!</p>
			<p class="MLP-text para-style-override-4">Podal ji nejblíže stojící ženě a&#160;dral se do auta pro kanystr. Záměr vyšel. Žena rozčileně zvedla průkaz nad hlavu. Při pohledu na nenáviděný znak začal dav, zatím spíš šokovaný rvačkou sedmi proti jednomu, konečně trochu žíznit po krvi. Silák trhl drátem a&#160;vlekl Hofbauera po dlažbě jako pytel. Vlk spěchal z&#160;nimi. Nesměl polevit, dokud hrozilo, že někdo objeví papíry v&#160;náprsní kapse. Nad hlavy zástupu vylétl konec drátu a&#160;uvízl na rameni lucerny. Když se Vlk dostal k&#160;lucerně, začalo na ni pár mužů vytahovat Hofbauera nohama napřed.</p>
			<p class="MLP-text para-style-override-4">–&#160;Moment! zavelel. Otevřel uzávěr a&#160;lil na komisaře benzín od hlavy k&#160;patě, jako by chtěl flambovat obrovskou pečeni. Viděl strachem nepříčetné oči a&#160;zaslechl odkudsi výkřik, který ho zmobilizoval k&#160;rozhodnému střetu.</p>
			<p class="MLP-text para-style-override-4">–&#160;On se zbláznil! volal někdo,&#160;– zajatci patří před soud, tohle je lynč…!</p>
			<p class="MLP-text para-style-override-4">–&#160;Kde seš?? vzběsnil Vlk a&#160;napřáhl skoro prázdný kanystr proti davu, který couvl i&#160;ztichl.&#160;– Tenhle hajzl mi zabil bratra!! Nepomáhals mu?? Vylez, ať si tě prohlídnu!!</p>
			<p class="MLP-text para-style-override-4">Neznámý se neodvážil.</p>
			<p class="MLP-text para-style-override-4">–&#160;Héj…, začal boxer.</p>
			<p class="MLP-text para-style-override-4">–&#160;…&#160;rup! přidali se další.</p>
			<p class="MLP-text para-style-override-4">Nohy se dotkly lucerny, zatímco hlava se houpala na dosah paže od zástupu. Vlasy slepené benzínem se zdály ježit hrůzou. Vlk odhodil nádobu, vrazil ruce do kapes a&#160;strnul. Později ho zamrazila představa, jak by byl dopadl v&#160;lese: mohl dokumenty leda sníst. Naštěstí byl mezi lidmi.</p>
			<p class="MLP-text para-style-override-4">–&#160;Sirky! volal.&#160;– Dejte sem někdo sirky!</p>
			<p class="MLP-text para-style-override-4">Neznámá chvějící se ruka mu podala zapalovač, vyrobený z&#160;ná­bojnice snad v&#160;první válce; o&#160;vzácný kousek se pak nikdo nepřihlásil a&#160;Vlk jej nosil jako talisman. Škrtl a&#160;pohlédl nad sebe. Vypoulené oči už ani nepatřily člověku. Přesto zaváhal. Ale pak se v&#160;něm zvedl chladný hněv, o&#160;jakém tolikrát čítával, hněv mstitele rodiny, národa, plemene. Ani žalostný sten připomínající kňučení psa ho už nedokázal zadržet. Zvedl plamínek k&#160;vytrčeným vlasům.</p>
			<p class="MLP-text para-style-override-4">Ozval se prapodivný zvuk, jako kdyby se s&#160;bafnutím zažehl obrovský plynový vařič. Několik vteřin vypadal komisař jakoby zataven do oslnivého skla. Snad hrůza, snad šílená bolest mu propůjčily sílu vyplivnout roubík. Zaječel. Asi chtěl ještě něco sdělit, ale to už nezvládl. Jekot neartikulovaně stoupal do závratné výšky, až se náhle přetrhl. Vystřídal jej strašlivý puch. Vlk ostře vnímal, že v&#160;přeplněné ulici je hrobové ticho přerušované jen šustivým praskáním, jako by někdo mačkal balicí papír. Plamen zhnědnul, ale byl to možná optický klam, jak tmavla dosud bílá tvář. Drobné tělo se začalo žárem ještě víc scvrkávat a&#160;přitom i&#160;pohybovat, to se smršťovaly jednotlivé svaly. Hofbauer se podobal cvičícímu gymnastovi. V&#160;zástupu omdlévali a&#160;zvraceli lidé. Konečně se vytvořila mezi tělem a&#160;oděvem skulina, kam mohl vzduch. Čadivě zahořela látka a&#160;pod ní Vlkovo klopýtnutí.</p>
			<p class="MLP-text para-style-override-4">Když plamen uhasl a&#160;Vlk ochutnal, musel uznat, že něco takového ještě neměl na jazyku. Ten </p>
			<p class="MLP-uroven3-nadpis para-style-override-1">46</p>
			<p class="MLP-text-bez1radku para-style-override-4">koňak, starší než elektrické světlo, jako by až po zahřátí číší uvolnil stoletou vůni i&#160;chuť. Teď bylo na něm, aby zatleskal. I&#160;Lízinčin obličejíček vyzařoval blaženství. Adolf Hofbauer se konečně vzpamatoval a&#160;slabě usmál. Když si představil, jak by na ztrátu Lízinky reagoval sám, uměl Vlk ocenit jeho sebeovládání. Navíc mu byl nevýslovně vděčen, že ho svým citovým vzplanutím donutil překonat mrtvý bod v&#160;životě a&#160;učinit rozhodnutí, k&#160;němuž by třeba jinak vzdor své přímé povaze nenašel odvahu. Přemýšlel, jak se mu odvděčit.</p>
			<p class="MLP-text para-style-override-4">Za šťastných dnů, promluvil Adolf Hofbauer, pořádali večírky pro blízké přátele přímo na ošetřovně. Truda totiž vynalezla kouzelnou hru, která se dala hrát jen tam. Po válce se sice musela pozměnit pravidla, což ji ochudilo, přesto je i&#160;v&#160;náhražkové podobě zajímavá a&#160;především, usmál se, hazardní. Ne, kolega se nemusí bát, nechce ho obehrát o&#160;majetek ani o&#160;lásku. Nabízí jim prostě nevšední zážitek, při kterém si vypijí ještě trochu toho dobrého šampaňského. Přijali.</p>
			<p class="MLP-text para-style-override-4">Vezl je opět sám a&#160;vše muselo být předem připraveno, protože, když je uvedl&#160;– zadem, přes bývalé krematorium&#160;– do ošetřovny, ostatní už čekali, ale měli, číšníci jako muzikanti, dlouhé bílé pláště; působilo to tísnivě. Usedli, Lízinka veprostřed, všichni na téže straně dlouhého stolu, čelem ke stěně se záhadnými háky. Byla teď nasvícena dvěma jodovými reflektory, které na ní odhalily každou nerovnost; těsně pod háky připomínala hladkostí zrcadlo, zatímco níž začínala mapa plná prohlubní a&#160;rýh. Vlevo za sebou zahlédl Vlk stříbrný kbelík s&#160;ledem, kde zlatě kvetlo Pommery, vpravo soupravu bicích nástrojů.</p>
			<p class="MLP-text para-style-override-4">Vystřelila zátka a&#160;příští doušek ho báječně uvolnil; jako by se v&#160;něm přesunula jakási stěna, uzavírající zákoutí plná temných předtuch a&#160;odkrývající slunné lodžie popnuté nadějemi. Elektrizován hleděl na Lízinku, že skoro zapomněl na hru, až i&#160;před něho položil vrchní číšník tabulku s&#160;křídou.</p>
			<p class="MLP-text para-style-override-4">–&#160;Slavný spisovatel Remarque píše v&#160;románu, promluvil Adolf Hofbauer, otvíraje založenou knihu,&#160;– Stíny v&#160;ráji, kapitola dvacátá třetí, toto: „Byl jsem opět v&#160;místnosti, kde stály spalovací pece, se staženým hrdlem a&#160;ani nedýchaje, protože mě právě v&#160;bezvědomí sundali z&#160;háku na zdi, na který věšeli odsouzence. Zatímco oběti svázanýma rukama i&#160;nohama rozdrásávaly stěny, katané uzavírali sázky, která z&#160;nich vydrží naživu nejdéle.“ Z&#160;těch slov&#160;–&#160;</p>
			<p class="MLP-text para-style-override-4">pokračoval Adolf Hofbauer, vraceje knihu vrchnímu číšníkovi, </p>
			<p class="MLP-text para-style-override-4">–&#160;nečiší zrovna sympatie, ale každopádně uvádějí do světové literatury naši hru, kterou objevitelka nazvala Totenlotto. Nemusím podotýkat, že Truda byla daleka, aby snad někoho, nedej Bůh, trápila! K&#160;Totenlottu jsme vybírali jen ošetřovance zcela dementní. Úkol hráčů je prostý: uhodnout předem, kdo zbude naposled. Jak Remarque naznačil, vyhrává i&#160;ten! Truda prosadila, že vítěz byl vždy pod nějakou záminkou poslán zpět do blázince. Čest&#160;–</p>
			<p class="MLP-text para-style-override-4">dodal rychle, protože se mu zachvěl hlas, </p>
			<p class="MLP-text para-style-override-4">–&#160;její památce.</p>
			<p class="MLP-text para-style-override-4">Napili se. Hudebníci i&#160;číšníci se přitom postavili do pozoru.</p>
			<p class="MLP-text para-style-override-4">–&#160;Nejen já, ale i, pokračoval Hofbauer, zahrnuv gestem ruky všechny přítomné, </p>
			<p class="MLP-text para-style-override-4">–&#160;mí spolupracovníci, všichni jsme nesli ztrátu Trudy tak těžce, že jsme od té doby nehráli. Dnešní partii, která láme pečeť smutku, umožnila přítomnost naší milé&#160;–</p>
			<p class="MLP-text para-style-override-4">obrátil se Hofbauer k&#160;Lízince, </p>
			<p class="MLP-text para-style-override-4">–&#160;návštěvnice, která nám naši velitelku tolik připomíná. Doufám, že náš vážený&#160;–</p>
			<p class="MLP-text para-style-override-4">obrátil se Hofbauer k&#160;Vlkovi, </p>
			<p class="MLP-text para-style-override-4">–&#160;host pochopí správně mé pohnutky, a&#160;věřím především, že ty, naše drahá&#160;–</p>
			<p class="MLP-text para-style-override-4">obrátil se Hofbauer ke stropu,</p>
			<p class="MLP-text para-style-override-4">–&#160;Trudo, nám neodepřeš své požehnání. Nuže!</p>
			<p class="MLP-text para-style-override-4">Luskl. Šestice mužů odpochodovala vojenským krokem do sou­sedního psince. Psi museli být předtím opět utlumeni, protože se ozývalo jen sporadické kňučení a&#160;ti, kteří byli teď vyváděni do ošetřovny, měli stažený ocas a&#160;vratký krok. Bylo jich také šest, většinou půlmetrákové kusy: vlčák, setr, bernardýn, dobrman a&#160;doga, výjimku tvořil vysoký štíhlý chrt. Na krku měli zdrhovací smyčky, muži v&#160;bílém je vedli za druhý konec lana s&#160;pevným okem.</p>
			<p class="MLP-text para-style-override-4">–&#160;Až nám teď chlapci, řekl Hofbauer,&#160;– představí figury, začíná sázení. Každý z&#160;nás napíše číslo háku svého favorita. Pak už záleží jen na tom, jaký měl ten jeho opravdu kořínek. Pravidlo, že vítěz je amnestován, platí na počest Trudy dál. Sázím&#160;–</p>
			<p class="MLP-text para-style-override-4">pokračoval Hofbauer, položiv na stůl tlustou náprsní tašku,&#160;– svou hotovost proti libovolné částce či věci, kterou vsadíte, kolego, vy. Pokud jde o&#160;vaši snoubenku, neznám vyšší fant, než jakým by byl její&#160;–</p>
			<p class="MLP-text para-style-override-4">dodal vesele, ale nedokázal skrýt, že to myslí vážně, </p>
			<p class="MLP-text para-style-override-4">–&#160;polibek. Nuže?</p>
			<p class="MLP-text para-style-override-4">Lízinka po chvilce beze slova přikývla.</p>
			<p class="MLP-text para-style-override-4">Vlk beze slova položil na stůl svůj vzácný zapalovač. Hofbauer beze slova luskl podruhé.</p>
			<p class="MLP-text para-style-override-4">Nato se ujal vedení hry vrchní číšník.</p>
			<p class="MLP-text para-style-override-4">–&#160;Allons! zavelel.&#160;– Allez!</p>
			<p class="MLP-text para-style-override-4">Vykročil první s&#160;vlčákem. Jako žokejové předvádějící v&#160;padoku koně obcházeli v&#160;kruhu kolem stolu, aby si hráči mohli zvířata prohlédnout zblízka. Vlk byl vzrušen. Cítil se Hofbauerovi zavázán, ale rozhodně mu netoužil přenechat Lízinčiny rty. Odhadoval šance jednotlivých psů, přesvědčen, že jeho letité zkušenosti musí mít jistou platnost i&#160;zde. Proto okamžitě vyloučil bernardýna i&#160;chrta: prvnímu jeho těžká váha strhne ihned vaz, druhý ztrácel výhodu lehkosti dlouhým, tenkým krkem, jako stvořeným pro škrcení. Při dalším kruhu škrtl dobrmana i&#160;dogu: hladké krky nejspíš urychlí strangulaci. Ochlupený setr a&#160;svalnatý vlčák měli mít zhruba stejnou šanci.</p>
			<p class="MLP-text para-style-override-4">Kroužení skončilo a&#160;Vlk nebyl rozhodnut. Psi seděli v&#160;řadě u&#160;nohou průvodců, podivně roztřesení. Vrchní číšník je přelétl pohledem a&#160;zavolal jako krupiér před spuštěním rulety:</p>
			<p class="MLP-text para-style-override-4">–&#160;Faites votre jeu!</p>
			<p class="MLP-text para-style-override-4">Koutkem oka viděl Vlk, jak Lízinka i&#160;Hofbauer píšou křídou na tabulky, zakrývajíce je volnou dlaní; to prosté školní gesto smazalo pro chvíli rozdíl let. Znovu upjal zrak na psy. Za ten kratičký okamžik se scéna podstatně změnila. Dva muži zvedli výklopné prkno, upevněné panty po celé délce zdi; na lávku teď všichni zručně vysazovali své psy. Jakmile se jim to podařilo, vyskočili k&#160;nim a&#160;navlékli pevné oko na hák. Postupně seskakovali a&#160;spěchali za stůl, aby nebránili ve výhledu.</p>
			<p class="MLP-text para-style-override-4">–&#160;Faites votre jeu! opakoval vrchní číšník a&#160;byl to pokyn, že si mohou vsadit i&#160;ostatní; sázky musely být domluveny předem, protože teď se jen na pár vteřin objevily ve všech rukou papírky a&#160;tužky. Rozptýlený Vlk stále neměl vsazeno. Pozoroval dva číšníky, kteří už schovali psací potřeby do kapsy, vrátili se k&#160;čelní stěně, plivli si do dlaní a&#160;vsunuli je pod oba konce lávky.</p>
			<p class="MLP-text para-style-override-4">–&#160;Les dernières secondes! zvolal vrchní a&#160;začal počítat jako před startem rakety,&#160;– dix, neuf, huit…</p>
			<p class="MLP-text para-style-override-4">Hofbauer odložil tabulku nepopsanou stranou vzhůru a&#160;ne­trpělivě se předklonil.</p>
			<p class="MLP-text para-style-override-4">–&#160;Sept, six, cinq…</p>
			<p class="MLP-text para-style-override-4">Lízinka jen tabulku obrátila a&#160;zůstala nehnutě sedět.</p>
			<p class="MLP-text para-style-override-4">–&#160;Quatre, trois…</p>
			<p class="MLP-text para-style-override-4">Vlk napsal římskou jedničku. Měl ji vlčák.</p>
			<p class="MLP-text para-style-override-4">–&#160;Deux, un, rien ne va plus!</p>
			<p class="MLP-text para-style-override-4">Tradiční výzvu k&#160;ukončení sázek podtrhlo prasknutí: oba číšníci vytrhli západky a&#160;přetížená lávka se sklopila, až narazila o&#160;zeď. Ozval se typický cirkusový virbl, to jeden z&#160;hudebníků usedl za baterii bicích. Šest natažených psích těl se pohupovalo při samé zdi. Až na bernardýna, který si podle předpokladu ihned strhl vaz a&#160;vypadl ze hry na samém začátku, byli ostatní jen přiškrceni a&#160;začali vzápětí ze všech sil bojovat o&#160;život. Zdánlivě nesmyslné umístění háků teď osvědčilo své přednosti. Psi měli malou, nicméně jedinou možnost pokusit se krku odlehčit. Přišli na to velmi brzy a&#160;jali se s&#160;neuvěřitelnou energií i&#160;rychlostí nahoře lízat jazykem a&#160;dole drásat všemi čtyřmi betonovou zeď, což mělo jistý účinek. Vlk si představil, oč efektivnější musel být zápas ošetřovanců, kteří do něj vložili vědomé úsilí. Vytrhl ho třesk činelů, ohlašoval exitus chrta. Soubor pokračoval tím sugestivněji, že seškrcená hrdla téměř nepropouštěla zvuk a&#160;doprovodem bylo citlivé bubeníkovo sólo. Když trochu přimhouřil oči, zdálo se Vlkovi, jako by zvířata šlapala do pedálu. Pak jeden ze závodníků jako by vzdal a&#160;další činel oznámil vyřazení dobrmana. Šlo do tuhého. Ačkoli lano, záměrně předimenzované, škrtilo jen zvolna, zbylá tři zvířata mlela viditelně z&#160;posledního. Chvilku se zdálo, že největší rezervy má doga, ale pak se odrazila jednou prackou příliš silně, takže se otočila zády ke zdi. V&#160;psích očích se objevil výraz, který neměl daleko k&#160;lidskému údivu. Doga dokonce vyplázla na diváky jazyk, ale to už přestala hrabat a&#160;tečku za její účastí udělal opět činel. Považoval-li Vlk zpočátku celé slavné Totenlotto za problematickou záležitost, musel připustit, že ho zaujalo; zákazníky by k&#160;němu ovšem nikdy neuvolnil&#160;– zvyky z&#160;barbarské války nepatřily do civilizovaného míru&#160;–, ale se psy měla hra drsný půvab i&#160;skutečné napětí. Zafixoval si v&#160;mozku, že musí probrat s&#160;Doktorem její případné využití ve škole. Na úvahy však nebyl čas, protože na zdi probíhal fascinující finiš, ve kterém setr zjevně podléhal. Vrchní číšník se už přiblížil k&#160;vlčákovi s&#160;dlouhým jataganem, aby ho po vítězství odřízl. Vlk, stržen, povstal. Zahlédl vstávat i&#160;Hofbauera. Vsadil na setra! blesklo mu škodolibě hlavou. Vlčákovy drápy se zaťaly do zdi s&#160;takovou vehemencí, že po ní začal stoupat jako opravář telegrafních linek. Bylo to tak přesvědčivé, že i&#160;Vlk pozdě pochopil vlčákův omyl: čím víc se tělo dostávalo do vodorovné polohy, tím těsněji se na krku utahovala smyčka. Síly opustily psa naráz. Těžké tělo se svezlo po zdi jako pytel a&#160;lupnutí vazu prozradilo, že vlčák přes veškerou snahu dopadl jako bernardýn. Naposled břinkl činel. O&#160;zlomek vteřiny později blýskla čepel a&#160;vítězný setr sklouzl do náruče obou mužů v&#160;bílém, kteří ho jemně složili na zem a&#160;ihned mu uvolnili škrtící oko. Na počest vítěze odpálil bubeník celou baterii. Vlk rychle usedl. Seděl už i&#160;Hofbauer; vyrovnával se s&#160;dalším zklamáním.</p>
			<p class="MLP-text para-style-override-4">–&#160;Dnes nemám, řekl, obraceje tabulku s&#160;římskou jedničkou,&#160;– štěstí v&#160;lásce ani ve hře. Jak vy, kolego?</p>
			<p class="MLP-text para-style-override-4">Vlk mu ukázal svou římskou jedničku.</p>
			<p class="MLP-text para-style-override-4">–&#160;Že by to byl, zeptal se Hofbauer napjatě,&#160;– mrtvý závod? Při něm se totiž sázky dělí. Slečno, vyneste ortel!</p>
			<p class="MLP-text para-style-override-4">Podala mu tabulku. Stála na ní zřetelně setrova dvojka.</p>
			<p class="MLP-text para-style-override-4">–&#160;Ano, řekl Hofbauer v&#160;pohnutí,&#160;– ano, vy jste skutečná reinkarnace Trudy! Nu&#160;–</p>
			<p class="MLP-text para-style-override-4">obrátil se k&#160;Vlkovi, </p>
			<p class="MLP-text para-style-override-4">–&#160;dnes ostrouháme oba. Škoda. Vždycky mi bylo líto každého polibku, který přišel&#160;–</p>
			<p class="MLP-text para-style-override-4">ač mu nebylo do smíchu, pokusil se o&#160;žert, </p>
			<p class="MLP-text para-style-override-4">–&#160;nazmar.</p>
			<p class="MLP-text para-style-override-4">Lízinka vstala. Vlk i&#160;Hofbauer povstali ihned také v&#160;domnění, že dala povel k&#160;odchodu. Šla však ke zdi, a&#160;když jí oba muži v&#160;bílém rozpačitě udělali místo, přiklekla k&#160;setrovi, sklonila k&#160;němu tvář a&#160;zabořila rty do srsti. Podobalo se to dlouhému polibku. Nikdo se nepohnul. Černá dívka mezi dvěma starci a&#160;pěti oběšenými psy připadala všem jako kněžka při tajuplném pohanském obřadu. Pak setr malátně zvedl hlavu a&#160;začal jí lízat ruku.</p>
			<p class="MLP-text para-style-override-4">Když se vracela, obešla Vlka i&#160;Hofbauera zezadu a&#160;oni se za ní zvolna otáčeli kolem osy. Zastavila se mezi nimi, oběma rukama jemně přiblížila jejich hlavy a&#160;pak je políbila také&#160;– malého Hofbauera na čelo, velkého Vlka na bradu. Byla to tak absolutní tečka za nezapomenutelným večerem, že už nikdo z&#160;přítomných nepronesl slovo. Hofbauer nabídl Lízince rámě, a&#160;když se zavěsila i&#160;do Vlka, vyšli všichni spolu do první letní noci. I&#160;ta přispěla svou hřivnou.</p>
			<p class="MLP-text para-style-override-4">Jak projížděli od „Il paradiso“ do centra rozlehlým anglickým parkem, musel Hofbauer co chvíli zvolnit, když jim proti reflektorům hupkal důvěřivý zajíc. Dlouho s&#160;nimi držel krok párek srn, a&#160;museli dokonce zastavit, když přímo uprostřed vozovky seděla nafouklá sova. Byl to pravý sen noci svatojánské, iluminovaný roji světlušek, vytvářejících nad palouky celé mléčné dráhy. Všichni tři seděli vpředu a&#160;Vlkovi připadalo, jako by byli spojeni jedním krevním i&#160;citovým oběhem. A&#160;přestože tu slavnou píseň slýchal na tolika festivalech, kam provázel Markétu, bylo mu, jako by ho teprv teď dostihlo její poselství, k&#160;němuž musel Mistra Mistrů inspirovat podobně silný zážitek.</p>
			<p class="MLP-text para-style-override-4">–&#160;Alle Menschen werden Brüder…!</p>
			<p class="MLP-text para-style-override-4">Do hotelu už Hofbauer nevstoupil. Když zavřel za Lízinkou dveře vozu, políbil jí ruku a&#160;řekl pevně.</p>
			<p class="MLP-text para-style-override-4">–&#160;Mnoho štěstí, slečno. Nikdy na vás nezapomenu. Nezapomeňte na to nikdy!</p>
			<p class="MLP-text para-style-override-4">Pak stiskl ruku Vlkovi.</p>
			<p class="MLP-text para-style-override-4">–&#160;Mějte ji, řekl,&#160;– rád. Zaslouží si to.</p>
			<p class="MLP-text para-style-override-4">–&#160;Rád, řekl Vlk rychle,&#160;– bych vám věnoval jako upomínku věc, kterou nosím u&#160;sebe třicet let. I&#160;vy si ji zasloužíte.</p>
			<p class="MLP-text para-style-override-4">Podal mu svůj památeční zapalovač. Hofbauer stiskl. Vyskočil plamínek. Nostalgicky jej pozoroval. Uvědomil si, že jej Vlk právě prohrál, ale že se mu opět vrátil s&#160;Lízinkou.</p>
			<p class="MLP-text para-style-override-4">–&#160;Dík, řekl potom.&#160;– Vrátí-li se mi bratr, dám mu jej s&#160;pozdravem od vás. Sbohem.</p>
			<p class="MLP-text para-style-override-4">Obrátil se a&#160;nastoupil do vozu, aniž se ohlédl. Musel vyšlápnout pedál plynu až k&#160;podlaze, protože mu motor divoce zavyl a&#160;brzdová světla zaplanula vzápětí už na druhém konci náměstí.</p>
			<p class="MLP-text para-style-override-4">Konečně sami! napadlo Vlka. Pocítil takový nával lásky, že rozpřáhl ruce, aby ji hned teď a&#160;tu přivinul na prsa a&#160;zlíbal. Stála vedle něho, hlavu s&#160;klubkem zlatých hadů přimknutou k&#160;rameni a&#160;oči zavřené. Usnula vstoje jako pták. Nad zklamáním převážilo dojetí, že se tak důvěřivě vydala do jeho moci. Objal ji kolem ramen jemně, až se jí skoro nedotýkal, a&#160;zazvonil.</p>
			<p class="MLP-text para-style-override-4">Zdvořilost nočního vrátného i&#160;recepčního dala tušit, že byli svými předchůdci informováni jak o&#160;zájmu Hofbauera, tak o&#160;dojmu z&#160;Lízinky. Oba provázeli Vlka, který nesl spící v&#160;náručí, k&#160;liftu, druhý až ke dveřím dívčina pokoje. Odemkl, položil klíč na taburet za dveřmi a&#160;s&#160;úklonou diskrétně odcházel. Vlk zavřel dveře nohou a&#160;prošel předsíňkou k&#160;rozestlanému lůžku. Složil černou dívku na bílé prádlo a&#160;tu si uvědomil, že překročil i&#160;práh svého snu. Byl s&#160;ní sám, v&#160;cizí zemi, v&#160;hotelovém pokoji, kde je nikdo nemohl vyrušit. Roztlouklo se mu srdce.</p>
			<p class="MLP-text para-style-override-4">Šeptem ji oslovil. Neodpověděla. Dotkl se jí. Nepohnula se, jen víčko se jí zachvělo, jako by na ně foukl. A&#160;co když nespí? vzrušil se. Co když čeká na jeho podnět? Poklekl a&#160;sklonil se až k&#160;jejím rtům. Napnul sluch i&#160;čich. Dýchala rychle a&#160;neslyšně jako dítě; z&#160;jejího dechu nevoněly kupodivu cizokrajné nápoje z&#160;Cognaku i&#160;Champagne, ale domácí čerstvé mléko. Přemožen něhou zabořil chřípí do hedvábí, jako by se mělo proměnit v&#160;čerstvě posečenou louku. Téměř se lekl, když ucítil růže, ale to ho bez výstrahy omámil růžový olej, kterým Lízinku pomazala matka. Aniž pohnul hlavou, spočívající v&#160;údolí mezi dvěma měkkými stráněmi, sledoval každým nervem proces zmrtvýchvstání svého po léta uměle umrtvovaného mužství; z&#160;hlubiny zralého těla jako z&#160;vnitřku sopky pomalu, ale zřetelně stoupalo k&#160;povrchu horké magma. Užasle vnímal, jak jeho prsty, řízeny z&#160;neznámého centra, zápolí s&#160;prvním knoflíkem smokingových kalhot. Když se jim nepoddal, utrhly ho.</p>
			<p class="MLP-text para-style-override-4">–&#160;Pane Vlku, uslyšel,&#160;– vím, oč vám běží. Ale máme-li být uspokojeni oba, jednejme otevřeně, jinak budete rád, když skončíte jen v&#160;díře. Lidi jsou přecitlivělí a&#160;mohl byste i&#160;přijít </p>
			<p class="MLP-uroven3-nadpis para-style-override-1">47</p>
			<p class="MLP-text-bez1radku para-style-override-4">o&#160;krk. Mladý, ale už trochu obézní advokát obešel obrovský mahagonový stůl, zjevně konfiskát po okupantech, jak naznačoval odšroubovaný inventární štítek, a&#160;usedl familiárně na opěradlo tlustého křesla, kam předtím ponořil Vlka. Vlk ucítil silný parfém.</p>
			<p class="MLP-text para-style-override-4">–&#160;Vy jste ty lidi, řekl advokát vědoucně,&#160;– udal, viďte, a&#160;on měl ta udání u&#160;sebe!</p>
			<p class="MLP-text para-style-override-4">–&#160;Já, řekl Vlk slabě,&#160;– byl vždycky čestný muž a&#160;vlastenec.</p>
			<p class="MLP-text para-style-override-4">–&#160;O&#160;tom, přerušil ho advokát mile,&#160;– přece nepochybuji. Jen musím vědět, jestli jste si jist, že při tom oprávněném vzplanutí vašeho patriotismu shořely i&#160;všechny důkazy.</p>
			<p class="MLP-text para-style-override-4">Vlk se nadechl, vydechl, a&#160;pak přece jen promluvil.</p>
			<p class="MLP-text para-style-override-4">–&#160;Ano!</p>
			<p class="MLP-text para-style-override-4">–&#160;No sláva! řekl obhájce; jeho upřený pohled zblízka vyzařoval sympatii, která Vlkovi vracela naději.</p>
			<p class="MLP-text para-style-override-4">Zvolil si advokáta náhodně, protože neměl zkušenost. Krátce po válce, když se našel Hofbauerův příkaz k&#160;popravě, vypadalo všecko dobře. Že to potkalo jen ubohou Jarošovou, byla prostě tragická náhoda. Podobná však zavinila, že ze všech pozůstalých právě otec Jarošové dal její smrt Vlkovi za vinu: žil náhodou v&#160;odlehlém regionu, takže ho neodradil strach.</p>
			<p class="MLP-text para-style-override-4">Vlkův čin, o&#160;němž záhy mluvil celý kraj, měl totiž vedlejší účinek, který nepředpokládal: čím méně kdo věřil v&#160;jeho nevinu, tím více se ho bál. Vlk založil organizaci odbojářů a&#160;věnoval jí všechen mimoškolní čas. S&#160;přibýváním dalších funkcí ubývalo kritických hlasů. Konečně se musel poděkovat i&#160;ředitel školy, a&#160;Vlk byl ve zdecimovaném sboru služebně nejstarší. Lákalo ho i&#160;uprázdněné místo inspektora. A&#160;tehdy šlápl do jeho života neznámý sedlák, jehož dceři poskytl v&#160;nejtěžších letech střechu, stůl i&#160;lože.</p>
			<p class="MLP-text para-style-override-4">–&#160;Bohužel, přerušil ho advokát nečekaně,&#160;– mu ta holka těsně před koncem napsala, že jste asi udavač a&#160;že z&#160;vás má strach.</p>
			<p class="MLP-text para-style-override-4">–&#160;Lenka…?? To není…, zakoktal Vlk; dosud skálopevně věřil, že se žaloba opírá o&#160;neprůkazný blábol.</p>
			<p class="MLP-text para-style-override-4">–&#160;Dopis má, řekl advokát, přisednuv k&#160;němu blíž,&#160;– krajský prokurátor. Je to klíčový důkaz.</p>
			<p class="MLP-text para-style-override-4">Všecko ve Vlkovi křičelo. Lenka! Jeho Lenka, za kterou by dal ruku do ohně. Tu se mu jako při osudovém setkání s&#160;Hofbauerem zpotily prsty a&#160;hučivá odstředivka odkrvovala mozek i&#160;svaly. Teď už, bohužel, věděl, co to je: živočišný, panický strach z&#160;neznámého muže, který čeká právě na něho v&#160;kachlíčkované&#160;– představa sterilní čistoty těch kachlů ho kupodivu děsila nejvíc&#160;– místnosti, tehdy se sekerou, teď s&#160;provazem. Četl i&#160;slyšel, že tou hroznou zkouškou prošli čestně i&#160;lidé, které podezříval z&#160;měkkosti, jako třeba inspektor Kroupa, a&#160;věděl, že by se měl chovat důstojněji, ale nemohl si pomoci, bylo to silnější než on; ačkoliv ještě o&#160;nic nešlo, nedokázal ani ovládnout svůj třas. Bože, zoufal si, proč zrovna mě, tak chytrého, silného a&#160;pro pravdu zapáleného člověka, musela postihnout taková slabina??</p>
			<p class="MLP-text para-style-override-4">Zmučeně pohlédl vzhůru na advokáta.</p>
			<p class="MLP-text para-style-override-4">–&#160;Co mám dělat…? zašeptal.</p>
			<p class="MLP-text para-style-override-4">–&#160;Navštívit ho, řekl advokát, usmívaje se z&#160;bezprostřední blízkosti, </p>
			<p class="MLP-text para-style-override-4">–&#160;naneštěstí vás totiž předvolává. Ale naštěstí&#160;– dodal spiklenecky, </p>
			<p class="MLP-text para-style-override-4">–&#160;je to můj přítel.</p>
			<p class="MLP-text para-style-override-4">Že nelhal, přesvědčil se Vlk hned, když překročil práh kanceláře. Korpulentní mladý muž za erárním stolem se tvářil komisně jen do chvíle, než sekretářka zavřela dveře.</p>
			<p class="MLP-text para-style-override-4">–&#160;Vítej, Mirdo, řekl pak advokátovi,&#160;– jaks dojel domů?</p>
			<p class="MLP-text para-style-override-4">Jako by Vlka nebylo, vzal obhájce kolem ramen a&#160;odvedl k&#160;oknu v&#160;živém rozhovoru o&#160;jakémsi večírku, který se protáhl. Pak ztišil hlas a&#160;Vlk byl přesvědčen, že jednají o&#160;něm, když tu spatřil na tvářích svého obhájce rudé skvrny. Okamžik se prostomyslně domníval, že dostal horečku, než poznal ruměnec. Pohlédl na ně novou optikou a&#160;otřásl se: vždyť jsou to teplouši! Homouši! Odjakživa se buzerantů štítil. Rozhodnut najít si ihned nového advokáta, hleděl teď bez respektu i&#160;na prokurátora, který konečně usedl za svůj stůl; ano, táhl z&#160;něho stejný parfém.</p>
			<p class="MLP-text para-style-override-4">–&#160;Vypadá to s&#160;vámi, promluvil prokurátor ledově,&#160;– špatně, člověče. Máte toho na tři špagáty.</p>
			<p class="MLP-text para-style-override-4">Naprosto nečekaný úder vyrazil Vlkovi dech. Rázem měl úplně jiné starosti. Ozvalo se známé hučení v&#160;hlavě, náhlá slabost mu pod­lamovala nohy. Zmobilizoval však všechny svoje síly a&#160;skoro vykřikl.</p>
			<p class="MLP-text para-style-override-4">–&#160;Nemáte důkazy! Dopis nějaké bláznivé ženské.</p>
			<p class="MLP-text para-style-override-4">Nesmyslně se polekal, že ho uslyší starý Jaroš, a&#160;selhal mu hlas.</p>
			<p class="MLP-text para-style-override-4">–&#160;Ale, ale! řekl prokurátor posměšně, otevřel složku a&#160;vyňal z&#160;ní velkou lesklou fotografii.</p>
			<p class="MLP-text para-style-override-4">Vlk se málem nepoznal. Měl uválené sako, rozcuchané vlasy a&#160;výraz štvance, třebaže byl právě po úspěšném lovu: nad ním hořel komisař Hofbauer. K&#160;předchozím potížím se přidala nevolnost.</p>
			<p class="MLP-text para-style-override-4">–&#160;Nejste si, zaútočil prokurátor ironicky,&#160;– příliš jist? Nezapomněl jste, že protokoly mívají kopie??</p>
			<p class="MLP-text para-style-override-4">–&#160;Ale ty jsem nepodepisoval.</p>
			<p class="MLP-text para-style-override-4">Ještě nedokončil a&#160;už na něho šly mdloby, když si uvědomil, co přiznal. Tu spatřil, že se oba muži usmívají. Překvapením zamrkal a&#160;myslel, že sní, když prokurátor zamrkal také. Nesnil.</p>
			<p class="MLP-text para-style-override-4">–&#160;Tím líp, pane učiteli, aspoň, řekl vysloveně přátelsky,&#160;– to zůstane mezi námi. Na špagát ovšem stačí originály.</p>
			<p class="MLP-text para-style-override-4">–&#160;Ale ty přece…, zakoktal Vlk a&#160;raději nedořekl.</p>
			<p class="MLP-text para-style-override-4">–&#160;Vy jste, řekl prokurátor s&#160;podivem, ale neagresivně,&#160;– nikdy neslyšel o&#160;kriminalistické laboratoři? Pokud spálený papír zůstane vcelku, není problém přečíst text.</p>
			<p class="MLP-text para-style-override-4">Vlka znovu obcházely mrákoty. Viděl se klouzat hladkou černou šachtou do místnosti bez oken obložené kachlíky i&#160;na stropě.</p>
			<p class="MLP-text para-style-override-4">–&#160;Vaše situace je beznadějná, ale nikoli, zažertoval prokurátor,&#160;– vážná. Jestli dám ty připečené indicie, a&#160;bez nich je dopis Jarošové oprav­du právně irelevantní, soudu, nebo větru, záleží totiž jen na vás.</p>
			<p class="MLP-text para-style-override-4">Vlk i&#160;v&#160;pádu nastražil uši.</p>
			<p class="MLP-text para-style-override-4">–&#160;Mirda, pokračoval prokurátor a&#160;hned se opravil,&#160;– váš obhájce se náhodou doslechl o&#160;mém problému a&#160;naznačil, že byste mi mohl pomoct. V&#160;tom případě bych zas já smazal tuhle aféru. Jak se vám líbí?</p>
			<p class="MLP-text para-style-override-4">Pád se přetrhl jako film. Vlk se ocitl v&#160;podivném stavu beztíže i&#160;bezradnosti. Co po něm vlastně ti dva chtějí? Snad ne, aby jim dělal třetího?? Všechno se v&#160;něm vzbouřilo. Ano, udělal chybu, že se nechal oklamat, ale vykupovat ji mužskou ctí? To raději, zařekl se v&#160;duchu, to raději za sebou přibouchnout… ale, zarazil se, nebylo by to jen další selhání? Není nejvyšší čas vypnout zrádné emoce a&#160;nabudit k&#160;nejvyšším otáčkám osvědčený mozek? Co si vlastně klade za vinu? Strach ze smrti? Ale může za něj člověk víc než třeba za slepotu nebo hrb?? A&#160;když už mu jednou na okamžik podlehne, smí to kompenzovat strachem ze života?? Ne! Právě naopak: má nést svůj život statečně a&#160;pokorně jako kříž, aby měl možnost vyvážit své nechtěné sobectví neúnavnou obětavostí. Ano, je i&#160;zůstane normální až do morku kostí a&#160;ti dva i&#160;celý způsob jejich lásky se mu hnusí, ale ubude ho, když jim jednou dvakrát vyhoví? Co svět světem stojí, ztrácejí důstojnost mučitelé, ne mučený!</p>
			<p class="MLP-text para-style-override-4">–&#160;A&#160;o&#160;co, řekl, nutě se rovněž k&#160;výrazu, který měl nahradit úsměv, </p>
			<p class="MLP-text para-style-override-4">–&#160;jde?</p>
			<p class="MLP-text para-style-override-4">–&#160;Vy máte zřejmě, řekl prokurátor, prohlížeje si znovu foto­chemický otisk okamžiku, kdy Vlk proměnil Hofbauera v&#160;pochodeň,&#160;– talent, jaký nám v&#160;dané chvíli nejvíc chybí. Jen v&#160;našem kraji zbytečně vykrmujem tucet čekatelů na špagát a&#160;ti blbci z&#160;ministerstva nechají zavřít pro kolaboraci jediného&#160;–</p>
			<p class="MLP-text para-style-override-4">dodal rozhořčeně, </p>
			<p class="MLP-text para-style-override-4">–&#160;kata!</p>
			<p class="MLP-text para-style-override-4">Vlk zívl. Byl unaven, ale jinak příjemně naladěn. Vzdáleně zaduněly těžké dveře, jak </p>
			<p class="MLP-uroven3-nadpis para-style-override-1">48</p>
			<p class="MLP-text-bez1radku para-style-override-4">pasová a&#160;celní kontrola přecházela do dalšího vagonu. Na této vnější straně hranic brali svou práci až příliš ležérně. Lízinku dokonce ani neodkryli, stačil jim proud vlasů vytékající zpod přikrývky na podlahu kupé. Vlkovi se tu potvrzovala teorie, že nejvyšší trest je nosným sloupem státu; je-li odstraněn, podobá se moc zvětralé filmové kulise, kterou porazí první vítr. Zvuky malého nádraží tlumil vlhký poklop noci. Hodiny na peroně ukazovaly za sedm minut dvě.</p>
			<p class="MLP-text para-style-override-4">Bylo jedenáct, když přišli z&#160;jídelního vozu. Lízinka se uložila okamžitě: džíny i&#160;tričko hodila prostě na koberec. Když spatřil její kufr v&#160;síti, usoudil Vlk, že spí jen v&#160;prádle, ale bylo mu líto budit ji kvůli pyžamu dřív než před hranicí. Jako vždy zaplašilo vědomí brzké povinnosti spánek. Ležel u&#160;stropu, a&#160;zatímco expres přetínal vzdálenost nejkratší možnou trasou, bloudily jeho myšlenky křížem krážem po celém životě. Třídil, sčítal a&#160;opisoval svá vítězství i&#160;prohry, jako by to byly předměty v&#160;bytě, který chce vyměnit. Přitom zapomněl na původní úmysl a&#160;hraniční kontrolu vzal vlastně na vědomí, až když odcházela. Pak se spustil z&#160;lůžka, otevřel okno a&#160;zhluboka dýchal vzduch vonící olejem i&#160;seny.</p>
			<p class="MLP-text--0-12">Noc byla zas mimořádně jasná, obloha se dokonalostí přibližovala planetáriu. Zahlédl pomalu padat hvězdu, než si však stačil něco přát, zjistil, že je to satelit. Škoda, pomyslel si, ale hned se zastyděl, že by jeho soukromé štěstí měla vykoupit vesmírná katastrofa. Začal uvažovat, co vlastně čeká lidstvo v&#160;tom nepochopitelném prostoru, kde nejvzdálenější planeta soustavy není víc než branka vlastní zahrádky. Zalitoval, že mu není dvacet, aby se spíš dočkal prvního kontaktu s&#160;myslícími bytostmi, nikdy ho nepřestalo zajímat&#160;– jak rád parafrázoval básníka&#160;– „jsou-li tam kati taky…“; teď se však poprvé přistihl při myšlence, že si to nepřeje. Co byl jako pedagog nucen udělat si o&#160;svém povolání ucelený obraz, věděl, že teprv teď jaksepatří „nic neví“, a&#160;hrozil se, že by k&#160;tomu přibyla ještě problematika, kterou přestal chápat už u&#160;kvasarů. Zaplašil sci-fikci, která ho zatím opravdu nemusela pálit, a&#160;vrátil se v&#160;myšlenkách k&#160;dopisu, který našel ráno v&#160;recepci.</p>
			<p class="MLP-dopis">„Vážený bratránku, </p>
			<p class="MLP-dopis-bez1radku">přijměte jako projev úcty tradiční oslovení, vyhrazené odjakživa lidem z&#160;oboru. Chci se Vám omluvit, pokud jsem Vám svým nenadálým (i pro mne) citovým vznícením způsobil komplikace, a&#160;především vyjádřil Vám úctu. V&#160;časech, kdy rozkolísání hodnot u&#160;nás otvírá opět cestu k&#160;moci židům, kriplům, rudochům a&#160;teroristům, pokračujete neefektně, ale důsledně v&#160;očistném díle, zachovávaje tak jeho kontinuitu pro lepší časy. Cítím proto povinnost informovat Vás o&#160;tajné schůzce konané v&#160;roce 1956 v&#160;Monte Carlu, aby prozkoumala problematiku popravčích v&#160;západní Evropě, v&#160;Jižní, Střední i&#160;Severní Americe. Při taktické neúčasti nás ze zemí, kde byl tr. smr. dočasně zrušen, jednali pověření delegáti, za něž zvoleni tito bratránci:</p>
			<p class="MLP-dopis">1.&#160;André Obrecht z&#160;Paříže, Francie (54)</p>
			<p class="MLP-dopis">2.&#160;Kpt. John Eric Etter z&#160;New Yorku, USA (48)</p>
			<p class="MLP-dopis">3.&#160;Josef Francell, Etterův předchůdce (58)</p>
			<p class="MLP-dopis">4.&#160;Paul McCarter z&#160;Michiganu, USA (46)</p>
			<p class="MLP-dopis">5.&#160;Camille Branchaud z&#160;Quebeku, Kanada (55)</p>
			<p class="MLP-dopis">6.&#160;Fernando Gollatz z&#160;Madridu, Španělsko (64)</p>
			<p class="MLP-dopis">7.&#160;Juan Medano Arosta z&#160;Valparaisa, Chile (48) a</p>
			<p class="MLP-dopis">8.&#160;(ve skutečnosti 1.) Albert Pierrepoint (45) z&#160;Velké Británie, který sympozium svolal a&#160;předsedal mu. Úvodem vzpomenuto bratránků, kteří zemřeli od navázání prvních kontaktů v&#160;polovině třicátých let, jako Polák Ing. Josef Maciejewski (sebevražda oběšením), Maďar Peter Kowacz (sebevražda kulkou do úst), Brit John Ellis (sebevražda podřezáním ve vlastním holičství, když náhodnou návštěvnici považoval za nedávno udělanou zákaznici Thompsonovou), Bulhar Hussein Jassara (rozpárán na ulici nožem), dva ‚Messieurs de Paris‘&#160;– Anatole Daibler (infarkt v&#160;metru) a&#160;Henri Desfourneaux (infarkt v&#160;deliriu) atp. Mimořádnou účast vzbudil pracovní úraz bratránka ‚Hazela‘ Woodse (39), proslulého výkonem úkonů po procesu v&#160;Norimberku: při instalaci elektrického křesla v&#160;Eniwetoku (Pacifik) způsobil vlhký vzduch přeskok výboje od ‚topinkáče‘, jak křeslo v&#160;USA důvěrně nazývají, k&#160;obsluhujícímu. Zabývajíce se problematikou odměn, bratránci konstatovali, že všichni musí vykonávat vedlejší povolání, aby se uživili; otřásla zpráva, že brnk. z&#160;Kaira prodává z&#160;nezbytí oděvy popravených. Schválena rezoluce, aby vlády zajistily brnkům status státních zaměstnanců v&#160;úrovni nejméně státního rady; při přechodném zmrazení tr. smr. ať také garantují ušlou mzdu. Sympozium se vyznačovalo korektností, kterou porušil brnk. McCarter, předhodiv brnku Etterovi, že užívá dosud elektřiny místo humánnějšího plynu; brnk. Pierrepoint je okamžitě zavolal k&#160;pořádku. Brnk. Obrecht sklidil všeobecné uznání za návrh, aby v&#160;případě nesplnění požadavků vstoupili všichni evidovaní brnci do stávky. Uvedl, že on osobně rozebere guillotinu, neboť ‚les bois de la justice‘&#160;– ‚dřeva spravedlnosti‘ jsou tradičně jeho majetkem, což doporučil ostatním. Došlo i&#160;na odborné problémy, když brnk. z&#160;Madridu žádal o&#160;radu, jak mechanizovat garottu, jejíž utahování ho s&#160;léty fyzicky vyčerpává. Závěrem se brnci dohodli, že se sympozium bude konat každých deset let. Dosud se však nekonalo! Projevila se známá nemoc sociálního hnutí: místo co by se opřeli o&#160;mezinárodní solidaritu, dali mnozí přednost polovičatým kompromisům na vlastní pěst. Naštěstí nová generace, k&#160;níž se osměluji počítat, protože si uchovávám mladou mysl (i mladé srdce, bohužel), má pokročilejší názor. Že se jí zdá i&#160;kabát sympozia těsným, chce pořádat v&#160;příštím létě konferenci. Jsem jedním z&#160;organizátorů, doufám se při tom spíš dopátrat svého bratra. Tímto Vás oficiálně zvu a&#160;prosím, abyste zajistil účast dalších brnků, kteří tam u&#160;Vás obohacují obor novými poznatky z&#160;praxe, zatímco nám nezbývá než vzpomínat a&#160;teoretizovat.</p>
			<p class="MLP-dopis">Na shledanou.</p>
			<p class="MLP-text para-style-override-4">                    Váš</p>
			<p class="MLP-dopis-podpis para-style-override-6"><span class="MLP-znak-kurziva-11b">Adolf Hofbauer</span>,<span class="char-style-override-2"> <br/></span>t. č. městský kafilér</p>
			<p class="MLP-dopis-bez1radku">P.&#160;S. Přikládám obálku s&#160;výhrou, kterou si Vaše kouzelná snoubenka zapomněla v&#160;mém autě. A.&#160;H.</p>
			<p class="MLP-dopis-bez1radku">P.&#160;P.&#160;S. Je trapné připomínat, že tento dopis je FOR EYES ONLY, ale co dělat: ze schůzky v&#160;roce 1956 pronikla indiskrecí podrobná informace dokonce až ke spisovateli (!) Johnu F.&#160;Mortimerovi, který ji uveřejnil v&#160;knize Dokumente menschlicher Grausamkeit. Mám k&#160;Vám naprostou důvěru, ale jistota je jistota: píšu inkoustem, který odpoledne zmizí. Šťastnou cestu Vám i&#160;Jí.</p>
			<p class="MLP-dopis-podpis--I para-style-override-6">Brnk“</p>
			<p class="MLP-text-bez1radku">Zmínka o&#160;ní přehodila výhybku Vlkových myšlenek; ve svém těkavém pohybu dorazily zpět na pohraniční nádraží. Hlasitě klapla minutová ručička. Vzpomněl si, že za čtvrt hodiny přejezdem hranice výlet prakticky skončí, a&#160;v&#160;jeho duši se začal rodit úlevný mír člověka, který zvítězil nad sebou samým. Když jeho prsty včera v&#160;noci násilnicky utrhly knoflík od poklopce, vyřítilo se na bojiště Vlkovo lepší já, jemná, v&#160;podstatě lyrická duše, kterou nemohl uplatnit v&#160;zaměstnání, a&#160;proto se tím víc toužila prosadit v&#160;soukromém životě. Ne! Po Mašínovi a&#160;Šimsovi měla už Lízinka konečně jednou právo na takovou lásku, jaká patřila k&#160;jejímu zjevu i&#160;věku: lásku, která se nejdřív dlouho vine alejemi nesmělých něžností, než dospěje k&#160;pralesu vášně; rozhodl se nedopustit, aby s&#160;ním přeskočila jediné slůvko a&#160;pohlazení. Svár těla s&#160;duší vyústil v&#160;úmysl, který dával všemu řád: promluví napřed s&#160;Markétou! Je to citlivá a&#160;inteligentní žena, ještě řadu let kryta svou prací a&#160;pak zajištěna penzí, jediná mu vždycky rozuměla a&#160;porozumí i&#160;dnes. Až se přesvědčí, že je pevně rozhodnut, spadne z&#160;ní nervozita posledních dnů; pochopí, že rozchodem bude trpět nejvíc on, a&#160;určitě mu ho neztíží slepičími nářky. Přímo slyšel slova, kterými mu dává svobodu, a&#160;zalila ho lítostivá vděčnost; ta také vypnula elektrický proud touhy po spící dívce. Odešel do svého pokoje, vysprchoval se a&#160;uvolněně usnul.</p>
			<p class="MLP-text para-style-override-4">Vzbudil ji telefonem dost pozdě, snídali v&#160;hotelové jídelně, už prostřené k&#160;obědu. V&#160;čase, který jim zbýval do odjezdu, se pak snažili utratit valuty. Vlk nemalou částku, kterou mu Lízinka propašovala na těle, ona obnos třikrát větší, který našla v&#160;obálce. Při nákupu se zajímavě projevila rozdílnost povah. Ze sto padesáti minut Vlk přes dvě hodiny vybíral a&#160;pak koupil naráz: pro Doktora tequillu a&#160;sangrittu, pro Markétu drahé zlaté hodinky, jejichž secesní ciferník taktně připomínal její věk; na vnitřní stranu pláště dal expresně vygravírovat data jejich setkání i&#160;zítřejšího rozchodu, tím si pro každý případ sám odřízl ústupovou cestu, aby nepodlehl falešnému soucitu.</p>
			<p class="MLP-text para-style-override-4">Od chvíle, kdy vstoupila do obchodního domu, nakupovala Lízinka průběžně; vzbudila proto pozornost nejen dík svému zjevu. Průmyslové kamery podaly informaci detektivům a&#160;ti zas ředitelství. Zanedlouho se objevil zřízenec, a&#160;po něm další, aby jí odebírali tašky s&#160;nákupy a&#160;nosili za ní. Nerozlišovala mezi otcem, matkou a&#160;sebou, nakupovala, co se jí líbilo, protože věřila, že to udělá radost všem. Postupně nesli zřízenci lampu s&#160;vodopádem skleněných drátků, který dýchal duhovými barvami, kytici umělých šeříků, gumové rybářské boty až k&#160;pasu, které ji okouzlily kanárčí žlutí, pannu s&#160;dálkovým ovládáním rozevírajícím i&#160;deštníček, látkovou skládací skříň na šaty pomalovanou pohádkovými výjevy, velkou ptačí klec s&#160;dvěma koupelničkami, tři servírovací tácy, jejichž dno zdobily zvětšené fotografie známek, nerozbitné benátské zrcadlo z&#160;pravého plexiskla a&#160;řadu drobností. K&#160;nádraží je dovezli zdarma dodávkou a&#160;Vlk si škodolibě přál, aby padli na ‚svého‘ celníka; při výjezdu nemohl riskovat zdržení, ale při návratu si to chtěl vynahradit tak, aby na něho krasavec do smrti nezapomněl.</p>
			<p class="MLP-text para-style-override-4">Když pak jeho oči, kterým dnes nebyla dopřána milost&#160;– to jak duch pracoval na plné obrátky&#160;– spánku, bloudily po kupé, zavaleném dívčinými balíčky a&#160;balíky, až se v&#160;odlesku světel z&#160;nádraží a&#160;protijedoucích vlaků měnilo v&#160;barevnou pouť, děkoval osudu, že mu dopřál spoluprožívat nezkalenou radost krásného mláděte, kterému právě on svým dílem a&#160;přízní umožňuje tak bezstarostný start do života. Nemohl přitom nevzpomenout na své začátky.</p>
			<p class="MLP-text para-style-override-4">Viděl se znovu v&#160;cele hlavního vězení státu, kterou mu upravili na šatnu, tu noc před prvním úkonem, na který se ještě připravoval spíš jako učitel než kat: studoval v&#160;domácím lékaři anatomii krku a&#160;v&#160;příručce pro skauty vázání uzlů. Před půlnocí, zcela ztrémovaný, dostal spásný nápad, který prokurátor, debutující spolu s&#160;ním jako autor s&#160;hercem, ihned uskutečnil: Vlk směl navštívit svého předchůdce, očekávajícího proces pod stejnou střechou. Když ulili koňakem plamen strachu, že udeřila jeho poslední hodina, vychrlil ze sebe&#160;– zajišťuje tím bezděky přijetí na SUPOV svému dosud nenarozenému synu&#160;– jako vybraná slova podrobný technický návod, o&#160;němž tvrdil, že jej osobně sepsal sám slavný praděd. Hlavní na něm byl staromódní, nesmírně komplikovaný uzel, Vlk měl provazy s&#160;sebou a&#160;učil se ho od Husa, dokud nepřiběhli, aby se hodil do gala; podle staré tradice, kterou zrušili až v&#160;době velkoprocesů, kdy čistírny prostě nestačily držet krok, oblékl černý žaket, v&#160;němž kdysi promoval. Domníval se umět ten uzel, jako když bičem mrská, ale tváří v&#160;tvář muži, který byl ještě nedávno nejvyšším kolaborantem v&#160;zemi, ho jak zákeřná rýma přepadla tréma. Podle Husova návodu věšel starým kontinentálním způsobem, jaký už tehdy patřil do rytin, ale nevědomost hříchu nečiní, a&#160;tak stál&#160;– dnes mu to připadalo jako špatný vtip&#160;– na žebříku opřeném o&#160;vysoké klepadlo na koberce, a&#160;zákazník na druhém. Spomocníkem, vytipovaným podle téže fotografie s&#160;Hofbauerem, byl už tehdy Karlík; jako boxer a&#160;šofér věděl o&#160;věci ještě míň. Tak se stalo, že odkopl druhý žebřík, ještě když Vlk poněkud úzkou šlingli nepřetáhl zcela přes hlavu: obepnula ji pod bradou a&#160;nad temenem jak obklad proti bolení zubů. Vlk byl překvapen, ano, zděšen, když držel náhle v&#160;obou dlaních hlavu, které zpod roušky tekly slzy a&#160;z&#160;úst sliny, zatímco níž se divoce mrskal nikým nepřidržovaný zbytek těla. V&#160;příštím okamžiku reflexivně trhl hlavou doprava a&#160;vzápětí ucítil, jak zákazník naráz ochabl, doslova zhasl. Tak se hned při prvním úkonu zrodil z&#160;nouze&#160;– což moudře nikomu neříkal&#160;– slavný Vlkův ‚ruk-cuk‘, kterému už zůstal věren, a&#160;který, jak věděl od Doktora, dosud nikdo nedokázal napodobit, přestože se o&#160;to pokoušeli skoro všude. Jen ruk-cuk, řekl mu jednou Doktor k&#160;jeho překvapení&#160;– chytře je na sobě nedal znát&#160;– stoprocentně brání vymrštění jazyka, který jinak ihned rozkvete v&#160;ten nechutný modrý pugét.</p>
			<p class="MLP-text para-style-override-4">Při vzpomínce na to se musel Vlk usmát. Přišel si jako starý mim, kterému naskočí husí kůže, když si vybaví svůj první výstup. A&#160;smál se ještě víc při představě, jak se zatváří Doktor, až o&#160;mistrovských zkouškách spatří cuk-ruk druhé generace. Ve směru jízdy se ozval krátký hvizd a&#160;současně sebou souprava jemně trhla. Nádražní hodiny se začaly skoro nepostřehnutelně a&#160;pak stále rychleji vzdalovat.</p>
			<p class="MLP-text para-style-override-4">Úsměv mu zmrzl na rtech. Teď už zbývalo jen pár minut na hranici a&#160;dalších pár, než zastaví v&#160;první stanici. Uvědomil si až do morku kostí, že tam skončí definitivně nejhezčí sen jeho života&#160;– nenaplněn.</p>
			<p class="MLP-text para-style-override-4">Vše, co ho očekávalo, i&#160;když to byla koneckonců předehra k&#160;trvalému štěstí, mělo trpkou pachuť a&#160;špinavou barvu všedního dne: rozhovor s&#160;Markétou, jednání o&#160;majetek, papírování kolem rozvodu a&#160;nemenší kolem svatby. Desítky necitelných byrokratů budou zkoumat, vážit, měřit i&#160;svlékat očima nejen jeho s&#160;Markétou, ale i&#160;Lízinku. Vydrží to? Nezanese to její čistou duši prachem, který pak zkalí první objetí, po němž Vlk prahnul jako po očistné lázni? Bude i&#160;potom tak očistná, aby stálo za to vyhodit pro ni do vzduchu dosavadní život?</p>
			<p class="MLP-text para-style-override-4">Jednoduché pachy nádraží a&#160;luk vygumovala složitá vůně lesa. Mechový násep byl na dosah ruky. Když se ozval slabounký vzdech, pátral zprvu venku po zvířátku, než pochopil a&#160;otočil se dovnitř. Ustrnul. Delší stání zvedlo teplotu v&#160;kupé o&#160;několik stupňů a&#160;nyní automaticky zafungovala příslušná čidla v&#160;dívčině těle: ruce i&#160;nohy se postupně osvobodily od přikrývky, až sklouzla na zem. Lízinka měla na sobě úbor, který matka ve svém zvláštním rozpoložení zakoupila pro sebe i&#160;pro ni: kalhotky s&#160;podprsenkou z&#160;trikotýnu tak jemného, že přejímal barvu těla; trojúhelník klína i&#160;kolečka prsních bradavek byly pod tkaninou stejně zřetelné, jako by je halila pára. Prakticky jediným oděvem zůstaly vlasy. Když se ve spánku obracela jak malá šelma přes břicho z&#160;boku na bok, dlouhé pramínky vlasů si našly vlastní cestu a&#160;splývaly jí kolem i&#160;mezi rameny, ňadry, boky i&#160;stehny, takže připomínala vílu zajatou pavoučím králem. Bleděmodrá polokoule nočního světla pod stropem vagonu jí propůjčovala rozměr zhmotněného snu.</p>
			<p class="MLP-text para-style-override-4">V&#160;tu chvíli ucítil i&#160;Vlk, muž železné vůle, jak se mocně a&#160;ne­potlačitelně zvedá jeho falus; opřel se mu do předního dílu hedvábných kalhot a&#160;jen rychlý předklon zachránil oblíbené pyžama před perforací. Tím se však hlava dostala do silového pole toho přitažlivého těla a&#160;dosud spolehlivý mozek začal zmateně rotovat kolem vlastní osy.</p>
			<p class="MLP-text para-style-override-4">Bože, oslovil sám sebe, proč se pořád tak nelidsky ovládá? Na koho to stále bere tak starozákonní ohledy? Našel by se druhý muž, který by se tři dny a&#160;tři noci spaloval z&#160;vlastní vůle jen proto, aby si odepřel rozkoš, jakou ještě nezažil a&#160;asi už nezažije? Brala by Markéta i&#160;jen na minutu ohled, kdyby tu ležel stejně nádherný mladík jako stvořený pro její lásku? Sotva! Tak proč právě on má na sebe bez ustání brát povinnost za jiné? Jak dlouho má ještě obětovat radosti živého těla na oltář mrtvých zásad? Až to poví Markétě? Až mu povolí rozvod? Až si najde nového muže? Pokud ho dávno nemá! Je daleka jeho sebekázně, nezažil sám, jak snadno se mu oddala? Až on si vyžádá souhlas Nestora ke sňatku se studentkou? Až ho dostane? Až, až, až…! Až se jeho dosud mužná postava nahrbí pod nadváhou let? Až jeho dosud uhlově černý porost na hlavě i&#160;všude jinde zbělá? Až jeho bílé a&#160;pevné zuby zežloutnou a&#160;začnou se viklat v&#160;dásni? Až jeho dosud napjatá snědá kůže skvrnitě zplesniví jako houba? A&#160;až jeho dosud tvrdý úd, tak nalitý životem, ochabne a&#160;svisne jak uvadlý tulipán?? Quo usque tandem? zavolal na něho tatínkovým hlasem ze studny dětských let moudrý Cicero.</p>
			<p class="MLP-text para-style-override-4">Vlak zpomalil, a&#160;jak pomalu opisoval ostrý zákrut stoupající trati, kola i&#160;koleje kovově skřípaly. Vlk odtrhl zrak od sinalé modře kupé a&#160;pohlédl do tmavomodré noci. Vzdálen už jen několik desítek metrů, vyrůstal ze země po celém obzoru jako gigantická osnova notová Drát. Zakřivená trať umožňovala výhled na dieselovou lokomotivu mířící k&#160;bráně, důmyslné spářené se strážní věží. Zbývala minuta.</p>
			<p class="MLP-text para-style-override-4">Dech, který uslyšel teď, byl sípavý, horečně trhaný, a&#160;o&#160;to děsivější, že patřil jemu. Oči se jako hypnotizovány vrátily zas k&#160;dívce. Právě se otočila z&#160;pravého boku výjimečně na záda a&#160;mimoděk přitom rozhodila nohy s&#160;dosud dětskými chodidly a&#160;už ženskými stehny. Vybičované uši zaznamenaly slabounké cvrnknutí: to knoflíček pyžamových kalhot nevydržel strašný tlak a&#160;odskočil tentokrát sám, s&#160;takovou silou, že ho zastavily teprve dveře. Osvobozené pohlaví se vymrštilo ze svého vězení a&#160;rázem si podřídilo celého Vlka, který nejdřív chladnokrevně otočil dveřní západku a&#160;pak, zapomenuv už na všecky i&#160;na vše, roztrhl horkokrevně kalhotky z&#160;páry jako list průklepového papíru a&#160;oběma rukama otočil dívku, stále ještě spící, napříč postele. Nato odhodil předsudky i&#160;zábrany, pokryl ji celým mohutným tělem, zapřel mocné dlaně o&#160;křehké prsy, dobyl jí, konečně probuzené, jazykem ústa a&#160;pak už nelítostné vnikl do jejího klína, protrhávaje ho jako buben. Lízinka </p>
			<p class="MLP-text para-style-override-4">vykřikla.</p>
			<p class="MLP-text para-style-override-4">Její výkřik splynul s&#160;hvizdem lokomotivy ohlašujícím překročení státní hranice, ale Vlk by ji byl už nepustil, ani kdyby zalarmovala vlak. Jako loňský list z&#160;něho pršely starosti o&#160;jiné a&#160;odpovědnosti za všecko možné, opadávala únava ze života i&#160;strach ze smrti, sílící s&#160;každým letokruhem. Držel ji&#160;– uchvácen, že se napjala, zapříčila a&#160;snažila se vyklouznout jak nezkrotný úhoř, podobna kdysi mladé Markétě&#160;– v&#160;páčidle hýždí i&#160;svěráku loktů a&#160;pronikal znovu a&#160;znovu do její panenské pochvy a&#160;skoro panenských úst, prožívaje intenzivní pocit, jako by byl pumpou, která saje z&#160;hlubin na vyprahlý povrch zázračný pramen. S&#160;každým tahem stupňoval svou rozkoš, nedbaje, že jí působí stále větší bolest, jak nasvědčovalo to rybí zmítání i&#160;divoké zvuky, které lapal dusítkem úst. Samčí bezohlednost, osvobozující jeho já z&#160;pout jalového sebeovládání, byla však i&#160;nejvyšším projevem ohledu k&#160;ní, jakého je mocna jen skutečná láska. Konečně byl schopen i&#160;v&#160;citové sféře skutečného humanismu, který je na hony vzdálen představám sentimentálních intelektuálů, vždyť on sám nejlíp věděl, že věšet někoho ‚s citem‘ znamená ve skutečnosti trápit ho jako zvíře a&#160;prodlužovat to k&#160;šílenství. Tím, že svou milovanou teď doslova hobloval a&#160;provrtával, aby hned napoprvé roztrhal pečeť, která ji uzavírala bezmála šestnáct let, na mikroskopické cáry, hodlal jí jedinou bolestí ušetřit bezpočet dalších, jaké pak týdny, měsíce a&#160;někdy roky sužují polopanny. Osamělá mozková buňka, zapomenutá v&#160;tom výbuchu vášní na ztracené vartě rozumu, už chvíli signalizovala, že se na světě kromě této velkolepé, královské soulože děje ještě cosi jinak významného, ale smyslům diktátorsky velel pyj, stále zrychlující své pronikání, pramen se dral k&#160;povrchu, a&#160;Vlk už na dívce neležel, ale vznášel se těsně nad ní, to jak mohl povolit sevření, když jeho lokty a&#160;stehna pocítily, že odpor slábne, ne že by umdlévala, ale protože se nejdřív jen v&#160;náznaku a&#160;brzy zřetelně začala přidávat na jeho stranu, přejímat jeho rytmus, a&#160;konečně i&#160;spolupracovat, až bylo náhle ze dvou těl působících proti sobě jedno jediné, které se pohybovalo a&#160;supělo stejným tempem ke stejnému cíli.</p>
			<p class="MLP-text para-style-override-4">Pak vydal Vlk temný řev.</p>
			<p class="MLP-text para-style-override-4">Pak se mu její tělo vymrštilo vstříc.</p>
			<p class="MLP-text para-style-override-4">Pak on zalil ten plamen v&#160;ní proudem svého semene.</p>
			<p class="MLP-text para-style-override-4">Pak vykřikla Lízinka podruhé.</p>
			<p class="MLP-text para-style-override-4">Pak se ozvalo vzteklé bušení a&#160;hlas, který opakoval zřejmě už poněkolikáté.</p>
			<p class="MLP-text para-style-override-4">–&#160;Celní kontrola! Okamžitě otevřte!!</p>
			<p class="MLP-text para-style-override-4">Vlk byl ihned při smyslech. Pohlédl na zajištěnou kliku, která se otřásala panovačným rumplováním. Byla zřejmě otázka vteřin, kdy přinesou univerzální klíč. Nadzvedl se na loktech. Lízinka měla trpitelsky zavřené oči, ale ve tváři známky zaujetí. Vrhl pohled níž a&#160;zděsil se. Jeho pohlaví připomínalo vražedný nástroj trčící v&#160;krvavé ráně. Krev lpěla i&#160;na jeho a&#160;jejích stehnech, odkud v&#160;nesčetných pramíncích stékala na prostěradlo, budujíc rudé mosty i&#160;přes černé stružky vlasů. Po letech se mu zpotily ruce a&#160;sílil zlověstný hukot v&#160;hlavě, než si uvědomil, že je to jen obvyklá daň z&#160;lásky, kterou každá žena platí přírodě jednou a&#160;provždy. Ozval se dupot.</p>
			<p class="MLP-text para-style-override-4">Byl si jist, že se nese univerzál, ale to už také věděl, že oni dva se nemají čeho bát. Bleskurychle si natáhne pyžamové kalhoty&#160;– netušil, kdy je skopl, ale byly jistě bez poskvrny&#160;– a&#160;ona bude prostě předstírat, že jí ve spánku jako každý měsíc přijela… Pohnul se, aby z&#160;ní vyšel. Málem vykřikl. Úd byl uzavřen v&#160;dívce jako v&#160;kleštích. Opatrně to zkusil ještě jednou, ale </p>
			<p class="MLP-uroven3-nadpis para-style-override-1">49</p>
			<p class="MLP-text-bez1radku para-style-override-4">nešlo to.</p>
		</div>
</body>
</html>