<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>katyne-6</title>
		<link href="../Styles/katyne_idstyles.css" rel="stylesheet" type="text/css"/>
	</head>
	<body id="katyne" xml:lang="cs-CZ">
		<div>
			<p id="toc_marker-4" class="MLP-uroven2-kapitola para-style-override-1">IV</p>
			<p class="MLP-text-bez1radku para-style-override-4">V&#160;pátek 21.&#160;března večer, na prahu první noci nového jara, zazvonil u&#160;Šimsy telefon. Docent ležel na vojensky ustlaném gauči sám a&#160;oblečen. Pozoroval hru stínů na stropě, která zrcadlila jeho vnitřní neklid.</p>
			<p class="MLP-text para-style-override-4">První zazvonění neslyšel, při druhém až pátém pomalu, protože se tomu bránil celý jeho organismus, vyplouval ze snění; při sedmém se ho zmocnila nelibost, při osmém zlost, při devátém vztek a&#160;při desátém přímo fyzický odpor ke zvuku ztělesňujícímu neosobní síly, které ho manipulovaly celý život. Při jedenáctém se zařekl, že už nikdy neposlechne jinou autoritu než své srdce; zmobilizoval vůli a&#160;vrátil se k&#160;představám, ze kterých byl tak brutálně vyrušen. Při devatenáctém zazvonění ovládl bitevní pole v&#160;něm jeho odvěký nepřítel, který, jak si poprvé uvědomil, dosud vždycky porazil a&#160;rozprášil jeho druhé, svobodnější já: byl to dril. Uprostřed dvacátého </p>
			<p class="MLP-uroven3-nadpis para-style-override-1">30</p>
			<p class="MLP-text-bez1radku para-style-override-4">zvedl sluchátko.</p>
			<p class="MLP-text para-style-override-4">–&#160;Příjem, řekl, jak se neodnaučitelně naučil za mnoho let v&#160;ostře střežených budovách.</p>
			<p class="MLP-text para-style-override-4">–&#160;Tady Vlková, řekl tichý hlas na druhém konci,&#160;– kdo tam?</p>
			<p class="MLP-text para-style-override-4">–&#160;Ciment, odpověděl Šimsa, jak neodvyknutelně přivykl za pár měsíců v&#160;přísně utajované škole, a&#160;dodal co nejsrdečněji, aby nezůstal komisní vůči ženě, které jediné si vážil,&#160;– dobrý večer!</p>
			<p class="MLP-text para-style-override-4">–&#160;Dobrý, řekla Vlková,&#160;– nespal jste, Pavle?</p>
			<p class="MLP-text para-style-override-4">–&#160;Ne, zalhal co nejpřesvědčivěji, aby nezneklidnil ženu, která jediná o&#160;něho projevovala nesobeckou starost,&#160;– zrovna jsem dovečeřel.</p>
			<p class="MLP-text para-style-override-4">–&#160;Škoda, řekla Vlková vesele,&#160;– když jste se v&#160;neděli omluvil na koprovku, doufala jsem, že jste se nám zamiloval.</p>
			<p class="MLP-text para-style-override-4">–&#160;Ne, zalhal co nejdůrazněji, aby zakryl rozechvění,&#160;– jsem pořád sám a&#160;zůstanu, dokud se nerozvedete vy.</p>
			<p class="MLP-text para-style-override-4">–&#160;Ale Pavle! řekla s&#160;hraným rozhořčením, zřetelně polichocena,&#160;– to byste snad Bedymu nepřál! Vy můžete mít deset ženských na každém prstě, ale kde by si ten můj apoštol našel jedinou, aby mu dávala na hřbet křenové placky? Bedřich leží.</p>
			<p class="MLP-text para-style-override-4">–&#160;Leží? opakoval Šimsa nevěřícně,&#160;– Bedřich??</p>
			<p class="MLP-text para-style-override-4">Nezažil to, co ho znal.</p>
			<p class="MLP-text para-style-override-4">–&#160;Je to hexnšús, však se vám divím, že jste ho nechal hrát ten, řekla Vlková káravě, ačkoliv Vlk sám si přál doplnit po Richardovi čtyřky,&#160;– volejbal, není už mladík, no ale aspoň si ho jeden víkend užiju, vzkazuje vám, abyste zítřek odvolal.</p>
			<p class="MLP-text para-style-override-4">–&#160;Nemám to vzít za něho? zeptal se Šimsa spíš ze zdvořilosti. Slyšel, jak to Vlková Vlkovi opakuje, a&#160;znal předem odpověď. Zítřejší výlet měl za cíl venkovský depozitář Orientálního muzea, kde byla sbírka exotických mučidel. Založil ji osvícený šlechtic, aby podnítil fantazii domácích úkonářů; byli však tmáři a&#160;nedokázali se odtrhnout od rezavých palečnic, neskladných skřipců a&#160;jiných starožitností, které dřív než přiznání vyrážely život. Teprve Vlk, tehdy začínající selfmademan bez erbu a&#160;bez protekce, vrátil plody tisícileté vynalézavosti lidstvu. Stalo se tak v&#160;kritickém stadiu přípravy monstrprocesů, když se výslechy nehýbaly z&#160;místa, protože zákazníky byli profesionální revolucionáři, na které evropské mučení neplatilo. Byl to Vlkův první triumf, a&#160;i když pak už nikdy nemučil a&#160;po rehabilitaci přeživších zákazníků mohl mít osobní zájem, aby nepopulární stopy zmizely v&#160;bahnu přehrad, dosáhl s&#160;pomocí Doktora, že bezpečně spočinuly v&#160;uzavřených sbírkách; Šimsa chápal, že je chce ze sentimentality ukázat děckám sám.</p>
			<p class="MLP-text para-style-override-4">–&#160;Pavle, ozvala se Vlková,&#160;– Bedřich by to chtěl děckám ukázat sám.</p>
			<p class="MLP-text para-style-override-4">–&#160;Myslel jsem si, řekl Šimsa zdvořile. Služební tajemství starého data mu dodnes zabraňovalo přiznat svému učiteli, že mučit by mohl učit i&#160;jeho; měl dobré důvody považovat tyhle relikvie za starý krám a&#160;práci s&#160;nimi za neefektivní nimračku. Mlčel však.</p>
			<p class="MLP-text para-style-override-4">–&#160;Máte jim zavolat, aby si opakovali, Bedřich chce v&#160;pondělí zkoušet. Taky vás prosí, abyste přípravu k&#160;pondělnímu úkonu zmáknul sám, máte si vzít někoho z&#160;děcek, kdo nemá zápočet.</p>
			<p class="MLP-text para-style-override-4">Když její teplý hlas dozněl, neodložil Šimsa sluchátko, ale vytočil zpaměti číslo internátu pro studenty z&#160;rozvojových zemí, kde bydleli i&#160;supováci z&#160;venkova. Volba byla obezřetná i&#160;účelná: cizinci neměli návštěvy, a&#160;i kdyby nahlédli děckám do sešitů či skript, nehrozilo prozrazení, protože dosud zápolili s&#160;neznámým jazykem; navíc mohly být známosti užitečné, kdyby děcka někdy působila v&#160;zemích, kam se vrátí i&#160;studenti, ať jako jejich chlebodárci, nebo zákazníci.</p>
			<p class="MLP-text para-style-override-4">Správcová mu připomněla, že je pátek. Bylo to jediné osobní volno a&#160;chlapci se rozprchli podle naturelů: Albert šel na historický film, dvojčata hrát basket a&#160;po něm do diskotéky, a&#160;František na pivo. Zavolala mu tedy Husa: byl doma a&#160;spal. Protože jeho ospalý hlas nebudil důvěru, Šimsa mu vzkaz nadiktoval a&#160;nařídil, aby ho všem vyřídil ještě v&#160;noci, nechce-li riskovat, že někdo vstane zbytečně a&#160;pak mu to spočítá. Děcka dávno přijala Vlkovu výchovnou metodu: účty se vyřizovaly v&#160;hodinách mučení.</p>
			<p class="MLP-text para-style-override-4">Nato vytočil Šimsa znovu a&#160;poslouchal signál, stále ještě v&#160;zajetí informace, kterou měl prostě dát dál.</p>
			<p class="MLP-text para-style-override-4">–&#160;Tachecí! řekl temperamentní ženský hlas.</p>
			<p class="MLP-text para-style-override-4">Šimsu omráčila nenadálá myšlenka.</p>
			<p class="MLP-text para-style-override-4">Kdo tam? řekl ženský hlas netrpělivě.</p>
			<p class="MLP-text para-style-override-4">Šimsa seděl bez hnutí na gauči, ale ta myšlenka ho už nesla rychlostí světla nastávající nocí.</p>
			<p class="MLP-text para-style-override-4">–&#160;Kdo volá?? opakoval ženský hlas naléhavě.</p>
			<p class="MLP-text para-style-override-4">Ta myšlenka dopravila Šimsu na práh zítřejšího rána a&#160;posadila za volant jeho sportovního vozu.</p>
			<p class="MLP-text para-style-override-4">–&#160;Je to Pavel?? zeptal se ženský hlas přiškrceně.</p>
			<p class="MLP-text para-style-override-4">Ta myšlenka protáhla Šimsu řídkým sobotním provozem přes město až k&#160;bráně jatek. Pod sochou řezníka, napřahujícího palici na sochu telete, v&#160;místě obvyklého srazu, spatřil postavičku marně vyhlížející spolužáky. Zář jejích vlasů ho oslepila.</p>
			<p class="MLP-text para-style-override-4">–&#160;Pavle! zašeptl ženský hlas vášnivě&#160;– vždyť já se nezlo…</p>
			<p class="MLP-text para-style-override-4">Docent Šimsa zavěsil </p>
			<p class="MLP-uroven3-nadpis para-style-override-1">31</p>
			<p class="MLP-text-bez1radku para-style-override-4">lyže na kolík dvousedačky a&#160;mrštně se vyhoupl na svou půlku místo Vlka, který si chtěl počkat na Mašína. S&#160;rozkoší zavnímal první hup, kterým ho lanovka odtrhla od země. Měl pocit, že se trhá i&#160;od všech povinností, od svého osudu, ano i&#160;od pozemské tíže, a&#160;pluje vstříc krajinám snů.</p>
			<p class="MLP-text para-style-override-4">Ten pocit neměl odjakživa. Když ho stát vytáhl z&#160;popelnice, kam ho odložila kukaččí matka, učinil pro něho, co mohl. Jako surovinu, opracovávanou dlouhým procesem v&#160;užitečný výrobek, vložil ho do svého nalezince a&#160;po něm sirotčince, odkud ho dodal ke konečné montáži do vojenské školy, ze které měl na konci vypadnout v&#160;tuhé uniformě a&#160;tvrdém řemení poddůstojník z&#160;povolání. Jako zvíře vyzdvižené z&#160;mrazu a&#160;hladu k&#160;plné misce u&#160;teplých kamen utvrzoval se každým soustem v&#160;lásce i&#160;úctě k&#160;laskavému, i&#160;když přísnému pánu, který připomínal Boha: ani stát nebyl viditelný a&#160;oslovitelný, ale zato stejně vševědoucí a&#160;všemohoucí; i&#160;stát se projevoval jen prostřednictvím svých kněží, kterým dal různé šarže, ale stejné právo trestat. Šimsa přivykl drilu jako Eskymák ledu, podvoloval se mu oddaně, ba rád, protože nic jiného nepoznal. Stát mu zachránil život a&#160;on jej denně obětoval státu, proto byla jeho existence nekomplikovaná a&#160;kariéra setrvale vzestupná.</p>
			<p class="MLP-text para-style-override-4">Teprve když při plnění jistého bojového úkolu strávil pár týdnů v&#160;luxusním horském hotelu, musela se v&#160;něm odehrát jakási změna, kterou zpočátku nepostřehl. Už jako Vlkův asistent začal pak z&#160;dobrých důvodů jezdit za relaxací místo do zámečku sem nahoru; přitom objevil s&#160;úžasem, že kult státu v&#160;něm ochabl nahrazen kultem přírody a&#160;kultem sexu. Jak míjela léta, těšil se stále víc, že pod sebou zanechává svět plný řvoucích dětských sester, vychovatelů, náčelníků a&#160;koneckonců i&#160;zákazníků; že nahoře vystoupí na sníh, neporušený civilizací, a&#160;vyjede po něm proti proudu dějin tam, kde celou techniku představoval mužův sval a&#160;celou kulturu i&#160;s&#160;poezií nahradil pyj.</p>
			<p class="MLP-text para-style-override-4">Nedovedl odhadnout, kolikrát čekal nahoře jako lovec, když lanovka jako obrovské korečkové rypadlo bagrovala z&#160;údolí a&#160;vyvrhovala mu k&#160;nohám nekončící zástupy žen, na děvče, kterému hleděl z&#160;očí stejný hlad, aby s&#160;ním projezdil den po bílých pláních a&#160;noc po bílém prostěradle. Málokdy potkal tutéž dívku dvakrát, ale možná, že ji prostě nepoznal, bylo jich mnoho a&#160;příliš se podobaly jedna druhé: letěl na černovlásky s&#160;plnými prsy, protože brzy objevil, že bývají stejně vášnivé a&#160;vytrvalé jako on. Vychováván asketickým Vlkem, byl z&#160;výbuchu neovladatelné vášně zděšen. To šlo tak daleko, že po dosažení vrcholu od svých partnerek prchal, anebo je dokonce vyháněl. Časem samozřejmě zjistil, že odchylkou z&#160;normálu je Vlk, nikoli on, a&#160;že stát není proti sexu, pomáhá-li jeho zaměstnancům k&#160;duševní harmonii, s&#160;níž lépe plní rozkazy; ale doba, kdy považoval svou vitalitu za neřest, styděl se za ni a&#160;skrýval ji, ho poznamenala trvale: jeho vztah k&#160;ženám byl zredukován na živočišnou radost, neposvěcenou milostí citu. Nepoznal lásku, ale dosud mu chyběla stejně málo jako Eskymákovi růže.</p>
			<p class="MLP-text para-style-override-4">Také teď cítil příjemné vzrušení, vždyť se sem dostával poprvé od zrodu SUPOVu. Nepochyboval, že se i&#160;tentokrát najde v&#160;kolektivu spřátelené školy či personálu boudy černá krása, která se mu ráda vydá v&#160;plen. Měl dojem, že se co chvíli vznese nad jiskřivá temena hor, a&#160;v&#160;přetlaku dobré nálady se obrátil k&#160;té, která s&#160;ním sdílela kovovou labuť.</p>
			<p class="MLP-text para-style-override-4">–&#160;Tak jak, Tachecí, řekl,&#160;– těšíte se?</p>
			<p class="MLP-text para-style-override-4">Lízinka hrála novou hru. Když je míjela modrá sedačka, dostala bod Líz. Když jela červená, připsala jej Ince. Když zelená, patřil bod té, která jich měla právě míň. Líz vedla těsně 15:14 a&#160;Lízinka musela dávat pozor, nechtěla-li se splést.</p>
			<p class="MLP-text para-style-override-4">Vida, že dívka pohybuje rty, a&#160;neslyše přesto zvuk, přičetl to docent změně tlaku a&#160;rázně si protřepal obě uši.</p>
			<p class="MLP-text para-style-override-4">–&#160;Co jste, zeptal se,&#160;– říkala, Tachecí?</p>
			<p class="MLP-text para-style-override-4">Teď vedla těsně 16:15 Inka a&#160;Lízinka byla velmi soustředěná, aby nikoho nepoškodila.</p>
			<p class="MLP-text para-style-override-4">Uvědomil si, že slyší kovové tření lana, a&#160;pochopil, že závada není v&#160;jeho sluchu. Netušil, že dívka počítá, a&#160;napadlo ho, že se modlí: křehká bytost vedle něho, držící pletenou čapku v&#160;sepnutých rukou, takže jí vítr vzdouval zlaté vlasy, se v&#160;nezemském prostoru nad ubíhajícími homolemi zasněžených smrků podobala ze všeho nejvíc světici absolvující Nanebevstoupení.</p>
			<p class="MLP-text para-style-override-4">Když ji poprvé spatřil u&#160;Tachecích, připomněla mu skutečně obraz, a&#160;obrazy mu neříkaly nic. Dětské sestry, vychovatelé i&#160;náčelníci ho vodili po stezkách, které obcházely krajinu umění a&#160;citu jako leproserii. Kultivovaný Vlk i&#160;jeho žena mu vstoupili do života pozdě, aby to mohl dohonit. Navíc chyběla Lízince těžká ňadra, smyslná ústa a&#160;především neřestná barva noci, aby ho mohla zaujmout jako žena. Jako žačku ji však uznával od zkušebního testu, kdy udělala kapra na dvě rány a&#160;slepici na jeden řez. Ta vážná a&#160;jemná dívka zvládala i&#160;školní látku tak, že brzy předčila všechna děcka s&#160;výjimkou Alberta. Zvykli si s&#160;Vlkem brzy na její uzavřenost, stačilo jim, že při praktikách prokazovala bez výkyvů nejvyšší připravenost. Sílu nahrazovala šikovností a&#160;citem pro každý úkon, jaký je vrozen jen ženám. Jen jednou zažil, jak zaváhala, a&#160;tehdy si také poprvé uvědomil její…</p>
			<p class="MLP-text para-style-override-4">13.&#160;prosince odpoledne přednášel drcení varlat a&#160;na konci hodiny přistoupil k&#160;ukázce. Stalo se zvykem, že se figuranti, suponující zákazníky, a&#160;žáci, úkon procvičující, pravidelně střídali, aby jejich určování nepůsobilo prostoje. Úkon vyšel tehdy na Lízinku a&#160;zákazníka ‚hrál‘ Šimon. Šimsa byl v&#160;časové tísni. Varlata, vyčítal si, jsme vzali v&#160;plánu na hůl, napřesrok musí dostat víc, třeba na úkor pálení prsních bradavek cigaretou, které zvládli hravě. Pro urychlení dal Šimona připravit, zatímco končil výklad u&#160;tabule. Vázání koženými kurty k&#160;upravenému lůžku, které škola vyškemrala z&#160;vězeňské gynekologie, byl mechanický úkon a&#160;dvojčata při něm sledovala Šimsu. Tak se stalo, že když Lízinka s&#160;drtičem varlat&#160;– Šimsa jej vyvinul ještě jako zelenáč, ale tak dokonale, že vzdor technické revoluci zůstal ‚up to date‘&#160;– přistoupila k&#160;Šimonovi, zůstala v&#160;rozpacích stát.</p>
			<p class="MLP-text para-style-override-4">–&#160;No tak, řekl Šimsa podrážděně, protože do zvonění zbývalo necelých deset minut,&#160;– Tachecí, zmandlujte mu koule!</p>
			<p class="MLP-text para-style-override-4">Škola měla naučit děcka i&#160;jazyku příštích pracovišť. Všechny cvičební nástroje byly speciálně uzpůsobeny, podobně jako divadelní kord. Drtič vyvinul jen určitý, pravda nepříjemný tlak; pak se včas zablokoval.</p>
			<p class="MLP-text para-style-override-4">Lízinka se nepohnula a&#160;Šimsa si teprve teď všiml, že Šimon má na sobě zelené klotové trenýrky, nad jejichž gumičkou se vzdouval bílý otylý pupek; nikdo na to nevzdechl, protože dosud nikdy nešli pod pás. Šimsa nemínil ztrácet čas.</p>
			<p class="MLP-text para-style-override-4">–&#160;Flajšer, přikázal Albertovi, vybíraje z&#160;vitríny ostrý nůž, postaru zvaný hautka, kterým se stahovala kůže,&#160;– ufikněte mu ty bombarďáky, aspoň si koupí něco apartnějšího.</p>
			<p class="MLP-text para-style-override-4">Albert zručným řezem odstranil trenýrky a&#160;odhalil Šimonův podbřišek: pod směšně malým pyjem leželo obludně velké moudí. Vyvolalo to všeobecné haló. Nesmáli se jen Lízinka a&#160;Richard.</p>
			<p class="MLP-text para-style-override-4">–&#160;I&#160;malá ráže, zvolal Šimsa, který věděl, že dobrý vtip výuku nebrzdí, ale naopak,&#160;– může mít velkou kadenci a&#160;pro drcení si můžem sotva přát lepší dvojku, než má tady Hus, tak, Tachecí, na sál!</p>
			<p class="MLP-text para-style-override-4">Šimon na ni kamarádsky mrknul. Pak zavřel oči a&#160;začal po svém zvyku funět. Ale Lízinka zaváhala. Copak, copak? řekl si Šimsa překvapeně, že by holčička nedávala pozor? Tři a&#160;půl měsíce ji nepřetržitě chválil; cit pedagoga mu napověděl, že má příležitost konečně jí vynadat, aby jí úspěchy nestouply do hlavy. Otevřel ústa, když si všiml jejích očí. Nebyla v&#160;nich nerozhodnost, zračil se v&#160;nich čirý údiv. Šimsa zavřel ústa, ale tím víc zařval v&#160;duchu. Ty idiote…!</p>
			<p class="MLP-text para-style-override-4">Byl svědkem, jak jeho žačka poprvé spatřila základní orgány muže.</p>
			<p class="MLP-text para-style-override-4">Zvládl to ovšem perfektně. Předstíral, že vidí na drtiči závadu v&#160;blokujícím mechanismu, a&#160;přerušil cvičení vtipným bonmotem, že Šimonovi nemohou poškodit právě tu část mužství, kterou může nejvíc potřebovat, v&#160;nejhorším, dodal za všeobecného řehotu s&#160;chtěnou obhroublostí, která měla zakrýt jeho stud, aby s&#160;tím hrál biliár. Pohotově podal Lízince mandarinku, kterou jako oni fasoval k&#160;obědu, a&#160;pak oněměl znovu, když ji Lízinka rozdrtila tak, že je všechny ohodila lepkavá šťáva. Blokující mechanismus byl defektní, Šimona zachránil před zmrzačením jen zázrak.</p>
			<p class="MLP-text para-style-override-4">Zázrak? Šimsa pohlédl na dívku po svém boku. Její rty se stále pohybovaly a&#160;oči fixovaly vratké lano klesající proti nim, jako by z&#160;něho odečítala tajemné poselství. Ani teď v&#160;ní neviděl ženu, ale také mu nepřipadala jako žákyně. Kdo vlastně je? Co se v&#160;ní odehrává? A&#160;proč ho zničehonic tolik zaujala?</p>
			<p class="MLP-text para-style-override-4">Vytržení trvalo jen tak dlouho, než jejich společnou hrazdu rozkomíhal poslední stožár, za nímž je čekala pevná zem. Šimsa jako sportovec převzal vedení a&#160;musel zajistit spoustu věcí. Především vyšavlovat pro Vlka jednolůžkový pokoj, aby i&#160;on mohl bydlet sólo. Moralista Vlk sice nevyžadoval stejnou sebekázeň od druhých, ale proč ho zbytečně jitřit? Měl jako vždycky štěstí. Správcova žena vystrnadila z&#160;jediného parádního pokoje právě ubytovanou ředitelku Stoky falešným sdělením, že v&#160;něm žije krysa. Šimsovi obstarala hlídačský pokojík za lyžárnou; protože vlastnila plná ňadra a&#160;havraní vlasy, měl vystaráno. Lízinka mu opět splynula s&#160;celým studentským pronárodem. Netušil, že se z&#160;něho záhy vyloupne jako zářící primadona.</p>
			<p class="MLP-text para-style-override-4">Neunikl mu ovšem zájem, jaký vzbudila u&#160;mužů, kteří ji viděli poprvé. Zujku nebral vážně, byl to puberťák a&#160;navíc básník, které zásadně podezříval z&#160;impotence. Tělocvikář Stoky byl však vrstevník a&#160;muž s&#160;obdobnými zájmy; poznal to, když rozdělovali lyžaře na začátečníky a&#160;pokročilé.</p>
			<p class="MLP-text para-style-override-4">–&#160;To je fantazie, řekl Šimsa, závistivě hledě vlevo, kde se s&#160;křikem řadila Stoka,&#160;– co tu máš černejch koček…!</p>
			<p class="MLP-text para-style-override-4">– Všechny ty utahaný číči, řekl kolega, hledě žádostivě vpravo, kde se s&#160;rykem řadil SUPOV,&#160;– bych dal za toho tvýho anděla…!</p>
			<p class="MLP-text para-style-override-4">Šimsa se ještě stačil podivit, ale pak byl třiatřicet hodin fascinován kyprostí sněhu i&#160;správcové. Patřila k&#160;absolutním jedničkám, jaké nechytil často ani rybář jeho formátu. Rád přijal její nabídku, že zaskočí do jeho pokojíku brzy po půlnoci, aby oslavili Nový rok salvou smyslů. Usrkávaje, opřen o&#160;bar, tonik, čekal jen, až si pogratuluje s&#160;Vlkem a&#160;děcky, když ho vyrušil naléhavý hlas.</p>
			<p class="MLP-text para-style-override-4">–&#160;Kolego! říkal mu do ucha tělocvikář Stoky, hledě přitom ke stolu, odkud na něho gestikulovala ředitelka,&#160;– volá mě ta koza, můžu jí říct, že je to tvoje buchta, abych neměl průser?</p>
			<p class="MLP-text para-style-override-4">A&#160;vložil mu do náruče svou tanečnici v&#160;kostýmu pekařinky. Šimsa ji poznal hned a&#160;chtěl rovnou odvést ke stolu, protože představa horké jeskyně, do níž se bude brzy úlevně propadat, mu ošklivila taneček s&#160;nevinnou vestálkou. Ale pocit, že se pedagog nemůže chovat jako hulvát, ho donutil zatančit s&#160;ní alespoň pár taktů. Tělocvikář zmizel tak rychle, že ji o&#160;něho doslova opřel; čekala jako loutka, až jí někdo vdechne život. Uchopil ji rutinním držením. Pak zažil něco nepoznaného.</p>
			<p class="MLP-text para-style-override-4">Aniž mu stiskla ruku, aniž se přitiskla či užila jiný ze škály triků, kterými dává žena muži najevo příchylnost, měl intenzivní pocit, jako by ho úplně prostoupila.</p>
			<p class="MLP-text para-style-override-4">Je s&#160;podivem, že Lucie Tachecí, která věřila ve zlatou žílu dceřina talentu a&#160;představovala ji trenérům zimních i&#160;letních sportů, učitelům zpěvu, klavíru i&#160;harfy, filmovým i&#160;divadelním režisérům, nerozpoznala, v&#160;čem její plod příroda vybavila věnem geniality. Nebýt souhry náhod, kterou vyvolala nepřízeň přijímacích komisí, zůstalo by navždy skryto, že na rozdíl od žen, jejichž posláním je dávat život, se Lízinka narodila, aby život brala. A&#160;nebýt jiné kauzální řady, počínající gestem stárnoucí ředitelky, která žárlila na podřízeného milence, nepřišel by snad ještě dlouho nikdo na to, že Lízinka je i&#160;rozená tanečnice. Kdyby to byl objevil někdo muzikálnější než docent Šimsa, celá její životní dráha by se možná stočila jiným směrem. Pro Šimsu byl tanec jen druhem pohybového tréninku a&#160;především prvním stupněm soulože. Nebyl schopen vychutnat estetickou jedinečnost Lízinčina projevu, svou optikou však pochopil něco pro něho mnohem důležitějšího: že tančí&#160;– s&#160;ženou.</p>
			<p class="MLP-text para-style-override-4">Vzápětí nebyl schopen poznat, vede-li on ji, či ona jeho, ale věděl bezpečně, že po dlouhé době prožívá něco poprvé v&#160;životě a&#160;nezapomene na to do smrti. A&#160;co když, pomyslel v&#160;náhlém prozření, se pustil tehdy před léty&#160;– byl mlád jako dnes ona, dala mu tropicky rozbujelá cikánka, obě jeho dlaně nestačily pokrýt jedno ňadro, až když chtěla alimenty, zděšeně zjistil, že je jí třináct&#160;– po falešné stopě? Co když právě těla něžných blondýn, tak na hony vzdálená jeho ideálu, v&#160;sobě tají vulkán, o&#160;jakém se mu nesnilo?</p>
			<p class="MLP-text para-style-override-4">Už se neovládl. Ačkoli tím nejen vybočoval ze svého erotického řádu, ale porušoval i&#160;Vlkovo první přikázání&#160;– Ženská v&#160;domě není pro mě! –, využil milosrdného přítmí a&#160;přitiskl se k&#160;ní v&#160;otáčce, až ucítil její ňadra. Protože sex byl jeho koníčkem, který mu nahrazoval kulturu, cestování i&#160;jiné záliby, ovládal každou nuanci tělesností, tedy i&#160;umění přečíst si z&#160;letmého doteku celou anatomii i&#160;milostnou psychiku partnerky. Poznatek předčil intenzitou všechny předchozí.</p>
			<p class="MLP-text para-style-override-4">Jako by někdo vzal obrovskou gumu a&#160;vymazal v&#160;jeho duši, čím ji popsala uplynulá desetiletí, otáčel se tu teď už ne v&#160;tanci, ale jakémsi začarovaném kruhu, z&#160;něhož, jak zjišťoval s&#160;úžasem, když ho od ní skoro odstrčila mocná erekce, vedla jediná, pro něho sebevražedná cesta: brzy se jí zmocnit, aby ztratila to kouzlo jedinečnosti, ustupujíc zástupu dalších černovlásek. Tehdy zazněl výkřik a&#160;třesk baterky, kterou v&#160;děsu upustila jeho poslední milenka.</p>
			<p class="MLP-text para-style-override-4">Erekce nepolevovala. Tlak v&#160;podbřišku byl tak nepříjemný, že musel něco udělat. Skopl trepky, svlékl béžové manšestrové kalhoty i&#160;rudé bavlněné spodky. Tělu to pomohlo, duše se necítila líp. Uvědomil si, že tak sám, jen se svým obnaženým mužstvím, nedržel noční stráž víc než dvě desítky let. Onanii odtroubil hned při cikánce, nechtěl plýtvat silami, které potřeboval pro nekonečné milostné souboje. Jak škodolibě litovával vrstevníky, kterým příroda odepřela sex-appeal a&#160;erár dostatek peněz na prodejnou lásku, když naslouchal ve tmě ubikací jejich náhražkovému sténání. Teď si v&#160;komfortní garsoniéře, kterou stejně jako svou chatu vybavil veškerým mládeneckým i&#160;milovnickým přepychem, připadal nebožejší než oni.</p>
			<p class="MLP-text para-style-override-4">Ke všemu byla myšlenka, která ho donutila zavěsit, aniž vyřídil žákyni příkaz šéfa, tak riskantní, ano, šílená, že se ji snažil zapudit vší střízlivostí, jaké byl schopen.</p>
			<p class="MLP-text para-style-override-4">Měl v&#160;životě nejednu pannu. Dokud si ještě psal deník, ‚propíchal‘, jak se říkávalo v&#160;sirotčinci, jich půl tuctu a&#160;od té doby, ačkoli dával přednost ‚ojetým‘, jak se říkávalo v&#160;internátě, dobrý veletucet. Vzdor takové zkušenosti si teď připadal jako malé dítě ve velké vodě. Kam jeho paměť sahala, neměl nikdy blondýnu, nikdy dívku, která by skrývala pohlaví jako zakuklený motýl, a&#160;především: nikdy bytost, která by byla i&#160;jen stínem osobnosti Lízinky Tachecí.</p>
			<p class="MLP-text para-style-override-4">On, Pavel Šimsa, o&#160;jehož potenci pěly chválu stárnoucí ženy dorůstajícím dcerám, aby se pochlubily ozvěnou bouře, jaké dnes už nezuří, on, docent popravčích věd a&#160;vzdor svému mládí zasloužilý kat, který si upletl z&#160;dvojitých ešek provazový žebřík do učebnic penologie, on, jemuž byla strangulace i&#160;deflorace tím, čím spisovateli abeceda, byl s&#160;celou svou latinou v&#160;koncích.</p>
			<p class="MLP-text para-style-override-4">Jak se dobývá taková dívka? Brutálním atakem? Rozum napovídal, že tak mohl ‚klátit‘, jak se říkávalo v&#160;kasárnách, své vášnivky, kterým se podobala jako ohni sníh. Poezií? I&#160;kdyby na ni nebyl alergický, stačil mu osud Mašína a&#160;Zujky. Jen vojenská poučka, že souboj pancíře s&#160;dělem vyhrává vždy znovu dělo, ho utvrzovala ve víře, že ani Lízinka není nedobytná.</p>
			<p class="MLP-text para-style-override-4">Jak ale reaguje taková dívka, když je dobyta? Výtryskem osvobozené chlípnosti? To zamítl, tak se ‚rozpíčily‘, jak se říkávalo v&#160;zámečku, zas jen ženy z&#160;jeho sériové řady, kterým se podobala jak racek ramlicím. Pláčem? Tomu nevěřil, když si připomněl její obvyklý stoický klid. Tak prostě tím, že ho udá? Co když mu to Nestor spočítá jako neuposlechnutí rozkazu? Vzpomněl na jednu starou listinu se svým podpisem a&#160;zachvěl se. Vtom opět zazvonil telefon a&#160;on doslova vytrhl sluchátko z&#160;vidlice, jako by mu mohlo ihned zodpovědět všechny mučivé otázky.</p>
			<p class="MLP-text para-style-override-4">–&#160;Šimsa, řekl úpěnlivě, zapomínaje na všechny nezapomenutelné předpisy o&#160;utajení.</p>
			<p class="MLP-text para-style-override-4">–&#160;Pavle, řekl ženský hlas, v&#160;němž se chvěla lítost,&#160;– ty se zlobíš? Šimsa mlčel.</p>
			<p class="MLP-text para-style-override-4">–&#160;Co jsem ti, zeptal se ženský hlas, v&#160;němž se chvěla křivda,&#160;– udělala, že mě trápíš, sedmasedmdesát večerů, ano, Pavle, čekám, kdy zavoláš, a&#160;ty pak zavěsíš, ne nelži, poznala jsem tě, pokračoval ženský hlas, v&#160;němž se chvělo pokoření, </p>
			<p class="MLP-text para-style-override-4">–&#160;po dechu!</p>
			<p class="MLP-text para-style-override-4">Šimsa mlčel.</p>
			<p class="MLP-text para-style-override-4">–&#160;Pavle můj, řekl opět ženský hlas, který se nesnažil utajit bezmeznou lásku,&#160;– já jsem tak zoufalá, že jsem prohledala dceři tašku, abych našla v&#160;indexu tvé číslo, volám ti teď z&#160;budky, protože naši spí, ach, Pavle, Pavle, dej mi adresu a&#160;já se ti přijdu&#160;–</p>
			<p class="MLP-text para-style-override-4">dodal ženský hlas, který se už nesnažil utajit bezbřehou vášeň, </p>
			<p class="MLP-text para-style-override-4">–&#160;dát!</p>
			<p class="MLP-text para-style-override-4">–&#160;Milostivá paní, řekl Šimsa s&#160;úsměvem, aby ji nepoplašil,&#160;– omlouvám se, že ruším v&#160;tak nevhodnou dobu, ale telegram, kterým vám včera oznámil profesor Vlk, že se </p>
			<p class="MLP-uroven3-nadpis para-style-override-1">32</p>
			<p class="MLP-text-bez1radku para-style-override-4">lyžařský zájezd prodlužuje, neřekl všecko.</p>
			<p class="MLP-text">–&#160;Vy mne, řekla paní Tachecí, povstávajíc od kávového stolku, kam sotva dosedli,&#160;– pane docente, lekáte, stalo se něco naší, pokračovala, tisknouc pravou ruku na levý prs,</p>
			<p class="MLP-text para-style-override-4">–&#160;Lízince?</p>
			<p class="MLP-text para-style-override-4">–&#160;Proboha, řekl Šimsa rychle a&#160;rovněž povstal,&#160;– to ne, naše, opakoval, podvědomě si ji přivlastňuje,</p>
			<p class="MLP-text para-style-override-4">– Lízinka je o.&#160;k., ujišťuji vás, madame, že tím zdržením jen chráníme náš ústav.</p>
			<p class="MLP-text para-style-override-4">Jeho tón i&#160;sníh, který klesal za oknem jako záclonovina, takže měnil dopoledne v&#160;podvečer, vytvářeje iluzi, že celý svět je tichý a&#160;nevinný jako vločky, ji uklidnily. Než opět usedla, vyňala z&#160;vitríny sváteční číše a&#160;láhev Courvoisieru, kterou před třemi čtvrtěmi roku přinesl právě tento muž, usedající proti ní tentokrát v&#160;lyžařském úboru, v&#160;němž vynikla jeho vypracovaná postava. Uvědomila si, že ačkoli otevřela s&#160;manželem láhev k&#160;trojím narozeninám a&#160;k&#160;Novému roku, není stále prázdná; odrážel se v&#160;tom stav jejího společenského života. Když přehodila nohu přes nohu, aby vynikla klasická linie&#160;– teď si gratulovala, že má na sobě jen apartní župánek&#160;–, pozvedla číši, jejíž brus odrážel i&#160;v&#160;nejmenší plošce rej vloček, a&#160;zároveň s&#160;hostem upila lahodné tekutiny.</p>
			<p class="MLP-text para-style-override-4">–&#160;Mluvte, řekla, vytahujíc z&#160;kapsy župánku tabatěrku, která vypadala, jako by ji zdobily diamanty, ačkoli byla jako každý dar doktora Tachecího vzorkovnicí syntetických kamenů,&#160;– pane do­cente!</p>
			<p class="MLP-text para-style-override-4">–&#160;Ano, řekl Šimsa, vytahuje z&#160;kapsičky šponovek těžký zapalovač, který vypadal jako z&#160;mosazi, ačkoliv byl jako každý Dupont opracovanou hroudou ryzího zlata,&#160;– madame!</p>
			<p class="MLP-text para-style-override-4">Přednášel oficiální zprávu o&#160;silvestru na horách, kterou v&#160;první hodině Nového roku napsal Vlk a&#160;SUPOV ji do rána namemoroval, když ostatní byli buď v&#160;nervovém, nebo alkoholickém kómatu. Ještě před policií zavolán ovšem Dort; dík tomu dorazila včas, právě když sněhová smršť naráz ulehla jako vyčerpaný hřebec, speciální skupina z&#160;metropole, která případ převzala. Stále však měli na kahánku, protože je Nestor skrze Dorta učinil osobně odpovědnými za ‚vodotěsnost‘ školy. Vyšetřovatelé pomohli: i&#160;když jim bylo jasné, že čin spáchal šílený Mašín, zadrželi celé osazenstvo chaty; jen docent Šimsa byl hned zrána odvezen s&#160;podezřením na žloutenku. Ve skutečnosti, zatímco nad chatou vztyčena vlajka karantény, podnikl bleskovou návštěvu u&#160;všech rodičů.</p>
			<p class="MLP-text para-style-override-4">Celý první leden vyhradil Vlk Richardovým. Šimsa se jich dozvonil až před polednem, protože přišli teprve k&#160;ránu z&#160;řeznického silvestra. Na stručné sdělení, že jejich syn umučil mladistvého M.&#160;Z. k&#160;smrti, načež pravděpodobně spáchal sebevraždu, reagovali po svém.</p>
			<p class="MLP-text para-style-override-4">–&#160;Do prdele, řekl Richardův otec,&#160;– to nám ten posranej rok pěkně začíná!</p>
			<p class="MLP-text para-style-override-4">–&#160;Tak, řekla Richardova matka,&#160;– a&#160;vnuci jsou v&#160;hajzlu.</p>
			<p class="MLP-text para-style-override-4">Pak šla vařit ovar a&#160;v&#160;kuchyni přece jen plakala. Šimsa se s&#160;nimi zdržel do pozdního odpoledne, až si byl jist, že jsou z&#160;hlediska školy v&#160;pořádku. Nedělal to rád, ale musel jim připomenout, že každá indiskrece by vyvolala přísnou odvetu: příslušná místa mají například důkazy, že většina vzácných předmětů v&#160;tomto bytě byla získána nezákonnými machinacemi s&#160;masem. Richardův otec pohlédl na Šimsu s&#160;výčitkou i&#160;pohrdáním a&#160;řekl lapidárně.</p>
			<p class="MLP-text para-style-override-4">–&#160;Nač ty kecy! Kdybysme vám i&#160;roztrhli řiť, chlapce nám stejně nevyserete…!</p>
			<p class="MLP-text para-style-override-4">Další pohovory byly náročné jen tím, že musel překřižovat celou zem; poprvé od začátku školy si však dosyta užil svého sportovního vozu. S&#160;černovlasou matkou dvojčat, která se mu konečně revanšovala za přijetí syna Petra na školu, začal ještě na Nový rok a&#160;skončil druhého dne, spojiv příjemné s&#160;užitečným. Šimonův otec o&#160;další maléry nestál, Františkův byl jako pracovník vězeňství bez problémů, sirotka Alberta škrtli; noc strávil Šimsa opět u&#160;matky dvojčat, která se mu konečně revanšovala i&#160;za přijetí syna Pavla. U&#160;Tachecích byl tedy na poslední štaci, usrkával skvělý koňak v&#160;útulném pokoji, stále vonícím pryskyřicí, venku malebně sněžilo a&#160;jemu naslouchala temperamentní žena v&#160;nejlepších letech a&#160;nejtenčím negližé, s&#160;vlhkými rty, královskými ňadry a&#160;ebenovými vlasy. Ke všemu mohl za hodinu ohlásit Dortovi, že SUPOV je dál neprůstřelný, i&#160;kdyby si někdo zjednal Holmesa. Přesto byl nesvůj.</p>
			<p class="MLP-text para-style-override-4">Jak to, že v&#160;takřka intimní situaci, v&#160;blízkosti ženy, odpovídající jeho parametrům, nepocítil dosud vzrušení? V&#160;čem to, k&#160;čertu, vězí? Mluvil, a&#160;s&#160;rizikem, že to může působit nevychovaně, hleděl jí střídavě na kolena a&#160;výstřih, aby vyburcoval svůj organismus.</p>
			<p class="MLP-text para-style-override-4">Ani ona nebyla ve své kůži. Jakmile zjistila, že se událost týká dcery jen okrajově, jevila sice i&#160;nadále zdvořilý zájem, ale její mysl byla obrácena naruby. Smůlu chlapce, kterého pouštěla s&#160;dcerou bruslit jen navztek manželovi, jí zastínila tragédie ženy, jejíž vnitřní žár udusil doktor Tachecí jetelem jako venkovský hasič. A&#160;ke zlosti na něho, která jí už pomáhala stejně málo jako narkomanovi aspirin, se přidružil vztek vyššího řádu: očistný vztek na sebe samu. Uvědomila si, že do bytu s&#160;pohodlnými gauči, v&#160;němž trávila většinu dnů sama, vstoupil před tímto mužem za uplynulých šestnáct let jen listonoš a&#160;instalatér.</p>
			<p class="MLP-text para-style-override-4">Byl nejvyšší čas, aby tomu udělala konec.</p>
			<p class="MLP-text para-style-override-4">Nepřehlédla, jak jí během řeči, jejíž nit dávno ztratila, hledí kradmo tu na kolena, tu za výstřih, a&#160;spočítala si, že musel být nejméně čtyři noci bez ženy. Rozhodnutí, které v&#160;ní uvolnil koňak, zrálo o&#160;překot k&#160;činu, diktovalo je nejen libido vyhladovělé samice, ale i&#160;srdce vděčné matky. Vedle touhy zaplnit strašnou prázdnotu v&#160;sobě cítila mravní povinnost nasytit svým tělem vyhladovělého muže, který sytil svým duchem její dítě.</p>
			<p class="MLP-text para-style-override-4">Ale jak se dobývá takový muž? Šestnáct let je mžik v&#160;dějinách planety, ale věčnost v&#160;milostném životě ženy. Nemohla mu už nabídnout nevinnost jako Oskarovi a&#160;doktoru Tachecímu, nemohla mu dát náhradou ani proslulost, ani statky. Deprimovalo ji poznání, že zatímco jiné ženy se vedle jiných mužů staly za šestnáct let filmovými hvězdami, akademičkami, olympijskými vítězkami, ministerskými předsedkyněmi i&#160;uznávanými teroristkami, ano, zatímco její dcera bude v&#160;šestnácti letech první katyní na světě, může ona vinou doktora Tachecího nabídnout milenci leda mramorovou bábovku. Bože, sténala v&#160;duchu, jak jsem vyhasla a&#160;zpustla! Já, Lucie Alexandrová&#160;– i&#160;v&#160;tom jménu pád!&#160;– chlouba rodiny, ozdoba třídy, perla tanečních, a&#160;dneska si lámu hlavu, jak se položit katovi…! Vyděsila se, že už klesla až k&#160;myšlení manžela. A&#160;stud nad tím propadem i&#160;nutkání odškodnit docenta za urážku, třeba nevyslovenou, jí náhle ukázaly cestu.</p>
			<p class="MLP-text para-style-override-4">Šimsa měl zatím dost starostí sám se sebou, když mu ani nejbujnější erotické vidiny nepřivodily obvyklou reakci. Co se stalo? uvažoval horečně. Tu se paní Tachecí předklonila, jako by pozorovala jakýsi jev u&#160;svých nohou, a&#160;vzápětí mu zmizela z&#160;očí. Přestal, poněkud zmaten, referovat a&#160;chvíli čekal. Pak zakašlal. Neozvala se. Rozpačitě ji oslovil. Neodpověděla. Konečně zvedl cíp ubrusu a&#160;nahlédl pod stůl. Paní Lucie, oči zavřené, ležela na zádech, levou nohu pokrčenou, jako by někam šla, pravou ruku zasunutou do výstřihu, jako by tam něco hledala.</p>
			<p class="MLP-text para-style-override-4">Šimsa viděl omdlít mnoho lidí, ale vesměs na pracovišti. Patřilo to k&#160;obvyklým trikům zákazníků, sotva k&#160;nim přistoupil s&#160;‚kravatou‘, jak říkal šlingli postaru Karlík; když byl Šimsa ještě bažant, který viděl pánaboha v&#160;každém, kdo měl maturitu, upřímně se divil, že si doktoři věd ani ministryně nevymysleli nic chytřejšího. Od Vlka se naučil mdlobu léčit: polít zákazníka hadicí na odstraňování výkalů, a&#160;když to nepomůže, vrazit mu pár facek. Nic z&#160;toho se teď nehodilo. V&#160;prvním zmatku chtěl zavolat doktoru Tachecímu, ale hned to zavrhl; měl ho v&#160;paměti jako pijana a&#160;cholerika, bůhví, zda by mu uvěřil, že s&#160;ní diskutoval o&#160;problémech školy. Její úbor i&#160;chování svědčily o&#160;tom, že si tu milenci podávají dveře, a&#160;Šimsa netoužil, aby za všechny platil zuřícímu manželovi zrovna on. Jednal tedy sám. Vzal paní Lucii pod koleny i&#160;rameny a&#160;úspěšně složil na gauč mezi oknem a&#160;stromkem. Aby se ujistil, že žije, uvolnil opatrně z&#160;výstřihu její ruku a&#160;vnořil do něho svou. Zaradoval se, když ucítil, že jí bije srdce. Vybičovaný mozek vydal zasutou informaci: vybledlý zdravotnický plakát, na němž záchranář poskytoval první pomoc utonulému. Šimsa dolehl na paní Lucii, položil jí ústa na ústa a&#160;začal ji křísit dýcháním z&#160;plic do plic.</p>
			<p class="MLP-text para-style-override-4">Byla ovšem celou dobu při vědomí. Atavismem ženy vystihla, že nemůže-li nabídnout milenci bohatství, slávu nebo moc, musí ho obdařit alespoň svou bezmocí, dát mu možnost, aby ji zachránil a&#160;upevnil si sebevědomí. Sledujíc zpod víček jeho počínání, nepochybovala, že to ví, a&#160;byla dojata šarmem, s&#160;jakým vstoupil do milostné hry. Líbilo se jí, jak nerozhodně pobíhá mezi ní a&#160;telefonem, jak ji jakoby náhodou klade na gauč i&#160;jak jí jakoby zkouší tep, aby se mohl dotknout jejího ňadra. Když ji vášnivě políbil, ovinula mu paže kolem krku a&#160;odpověděla stejně ohnivě.</p>
			<p class="MLP-text para-style-override-4">Napřed se lekl, ale hned se mu ulevilo. S&#160;tím si věděl rady spíš. Černá vůně ho zelektrizovala. Indispozice byla ta tam.</p>
			<p class="MLP-text para-style-override-4">–&#160;Jak, vydechla paní Lucie, zatímco jí prsty, zvyklými svlékat i&#160;úporně se bránící zákazníky, dovedně rozepínal župan,&#160;– se jmenujete…?</p>
			<p class="MLP-text para-style-override-4">–&#160;Pavel, zašeptal, zatímco jí zkušeně uvolnil podprsenku.</p>
			<p class="MLP-text para-style-override-4">–&#160;Říkej mi, vyrazila ze sebe, odvážně mu tykajíc, zatímco jí odborně stahoval punčocháče,&#160;– Lucy!</p>
			<p class="MLP-text para-style-override-4">Použila bohémsky prostopášného jména, kterým ji kdysi pasoval na milenku Oskar. Tím zabila příjemně praktickou paní Lucii a&#160;neodvolatelně překročila stín svého manželství.</p>
			<p class="MLP-text para-style-override-4">Šimsa byl ve svém živlu. Vyhodil punčocháče ke stropu, trhnutím otevřel zip šponovek a&#160;nedočkavě se jí zmocnil, zatímco lehká tkanina se v&#160;nejvyšším bodu dráhy zastavila, rozbalila a&#160;pomalu klesala jako úvodní raketa ohňostroje lásky.</p>
			<p class="MLP-text para-style-override-4">Doktor Tachecí nevěřil svým očím. Na místě, které šestnáct let patřilo výhradně jemu, byl cizí muž a&#160;počínal si, jako by tu byl doma; vtom ho zaslechl a&#160;otočil k&#160;němu hlavu.</p>
			<p class="MLP-text para-style-override-4">–&#160;Nazdar, řekl </p>
			<p class="MLP-uroven3-nadpis para-style-override-1">33</p>
			<p class="MLP-text-bez1radku para-style-override-4">inženýr Alexandr,&#160;– divíš se?</p>
			<p class="MLP-text para-style-override-4">–&#160;Nazdar, řekl doktor Tachecí,&#160;– totiž dobrý den, ano, totiž ne. Usilovně si lámal hlavu, proč ho tchán prvně v&#160;životě navštívil v&#160;ústavu. Jediné logické vysvětlení, že mu přinesl Sturzovo Etymologicum Gudianum, mu připadalo bájně nepravděpodobné.</p>
			<p class="MLP-text para-style-override-4">–&#160;Jdu se, řekl tchán, skládaje noviny, v&#160;nichž luštil křížovku, a&#160;rozkládaje je na jiné straně,&#160;– tě zeptat, co znamená tohle!?</p>
			<p class="MLP-text para-style-override-4">Vprostřed stránky byla zalomená fotografie bruslícího páru, dost zřetelná, aby i&#160;doktor Tachecí poznal v&#160;dívce svou dceru a&#160;v&#160;jejím partneru Richarda Mašína.</p>
			<p class="MLP-text para-style-override-4">–&#160;To, řekl tedy,&#160;– je Lízinka.</p>
			<p class="MLP-text para-style-override-4">–&#160;A,&#160;zeptal se tchán důrazně,&#160;– toto?</p>
			<p class="MLP-text para-style-override-4">Zeť předpokládal, že ukáže na mladíka a&#160;bude chtít vědět, proč dovoluje dceři tak předčasný styk. Hodlal mu vyložit, že na rozdíl od otců, kteří&#160;– jako inženýr Alexandr&#160;– založili výchovu na striktních zákazech, buduje ji on na vzájemné důvěře. K&#160;jeho překvapení ukázal však tchán na titulek pod snímkem, který se s&#160;ním nezdál souviset!</p>
			<p class="MLP-text para-style-override-4">NEJENOM HOUSKY!</p>
			<p class="MLP-text para-style-override-4">Začal nahlas číst a&#160;doktor Tachecí ho nejdřív podezříval, že se pomátl. Autor článku popisoval své dětství v&#160;epoše sociální nespravedlnosti, kdy žil jako pekařský synek v&#160;takové bídě, že si musel hrát, jak psal v&#160;hořké pýše, s&#160;krysami. Líčil pak podrobně svou statečnou účast v&#160;revolučních bojích pekařů, z&#160;nichž se zrodila epocha sociální spravedlnosti, otvírající pekařské mládeži perspektivy, o&#160;jakých se jemu nesnilo. Po výčtu vybojovaných vymožeností v&#160;pekárnictví popsal konečně zážitek, který ho k&#160;napsání článku dovedl.</p>
			<p class="MLP-text para-style-override-4">Pak musel doktor Tachecí uznat, že se tchán nepomátl.</p>
			<p class="MLP-text para-style-override-4">Zdůrazniv, že dřina v&#160;pekárnách a&#160;třídní boj mu kdysi nedovolovaly návštěvu sportovišť, kam směli jen panští synci, líčil revoluční penzista svou vánoční vycházku na zimní stadion s&#160;vnučkou, které jeho syn, tajemník odborového svazu pekařů, už mohl dopřát brusle. Tam byl svědkem jedinečného vystoupení dvou krasobruslařů, ve kterých zjistil&#160;– mladé pekaře! Vyfotografoval je aparátem, který mu byl za zásluhy věnován odborovým svazem pekařů, a&#160;snímek zasílá na důkaz, že jeho neúnavný boj nebyl marný: zrodila se z&#160;něho světlá budoucnost, kde pekaři nejenom pečou housky, ale i&#160;bruslí jako panští synci.</p>
			<p class="MLP-text para-style-override-4">–&#160;Jak mi vysvětlíš, žes dal dceru, zeptal se inženýr Alexandr mrazivě,&#160;– mé dcery na řemeslo??</p>
			<p class="MLP-text para-style-override-4">Doktor Tachecí bloudil očima po hřbetech foliantů, které obsahovaly skoro všecka tajemství lidské řeči, ale věděl, že mu odpovědět nemohou. Jeho vědecký duch, zvyklý řešit filologické rovnice o&#160;mnoha neznámých, ho však v&#160;nouzi nenechal na holičkách. Objevil východisko stejně účinné jako prosté; aniž tušil, užil téhož triku, jakým se zachraňují krotitelé před zuřící šelmou: poštvat proti ní jinou. Spíš než zlomyslnost přitom pocítil naději, že v&#160;utkání dvou zvítězí třetí: on, a&#160;s&#160;ním ideály humanitní.</p>
			<p class="MLP-text para-style-override-4">–&#160;Pojeďme, řekl doktor Tachecí, překvapen vlastní mazaností i&#160;odvahou, s&#160;níž byl ochoten odejít v&#160;pracovní době,&#160;– k&#160;nám, Lucinka bude ráda.</p>
			<p class="MLP-text para-style-override-4">Když už už dosahoval vrcholu a&#160;zalykal se představou osvobodivého pádu, při němž vždycky vystupoval ze smrtelných pout, ozvalo se v&#160;mozku cvaknutí, jako by někdo otočil vypínačem, a&#160;on nemohl dál.</p>
			<p class="MLP-text para-style-override-4">–&#160;Dělej, proboha dělej!</p>
			<p class="MLP-uroven3-nadpis para-style-override-1">34</p>
			<p class="MLP-text-bez1radku para-style-override-4">vykřikla Lucy, už už dohmatávajíc na břeh, kam naposled vystoupila před šestnácti lety s&#160;bezcharakterním Oskarem.</p>
			<p class="MLP-text para-style-override-4">Ale Šimsa už nedělal nic, jen třeštil oči na předmět, který měl celou dobu v&#160;zorném poli, aby jej teprv teď pochopil ve všech souvislostech: pod stromkem, jak ji tam zřejmě pohodila v&#160;návalu radosti z&#160;počínajících prázdnin, ležela Lízinčina školní brašna. Teď věděl, co ho tak iritovalo: jako gram uranu pod manželskou postelí může zavinit neplodnost generací, jako je litr kyseliny lysergové ve veřejném vodovodu s&#160;to vyvolat třeštění celého města, způsobil ten odřený, a&#160;přece vzácný kousek kůže&#160;– ne náhodou jsou v&#160;muzeích velikánů často i&#160;jejich umělé chrupy, ale nikdy školní tašky!&#160;–, že jeho skvěle vydrilovaná a&#160;perfektně fungující osobnost utrpěla poruchu fyziologickou i&#160;morální.</p>
			<p class="MLP-text para-style-override-4">Šokovalo ho, že neřestně vniká do téhož těla, z&#160;něhož vyšlo neposkvrněné tělo Lízinčino. Kdyby byl měl Vlkovo vzdělání, uklidnilo by ho vědomí, že je mu dopřáno zažít klasický oidipovský komplex v&#160;nové podobě; byl jím zahlcen, třebaže souložil s&#160;cizí matkou. Ale z&#160;antiky znal jen křižování, a&#160;tak musel sám unést poznání, které ho zavalilo jako kříž:</p>
			<p class="MLP-text para-style-override-4">že miluje Lízinku Tachecí.</p>
			<p class="MLP-text para-style-override-4">–&#160;Pojď! vykřikla paní Lucie, – no tak pojď a&#160;rubej…!</p>
			<p class="MLP-text para-style-override-4">–&#160;Pardon…, řekl Šimsa, vstal, zatáhl zip na poklopci a&#160;tiše, jak byl zvyklý blížit se k&#160;‚čekárnám‘, vyšel z&#160;pokoje i&#160;z&#160;bytu.</p>
			<p class="MLP-text para-style-override-4">Doktor Tachecí se s&#160;ním skoro srazil, když vystupoval z&#160;taxi, které najal, aby tchán viděl. Byl mu povědomý, ale nevzpomněl si na žádného lyžaře, notabene s&#160;tak exkluzivním autem, do něhož nasedal. Aby tchán viděl, dal taxikáři štědré spropitné a&#160;tchánovi přednost u&#160;dveří do domu, do bytu i&#160;do pokoje.</p>
			<p class="MLP-text para-style-override-4">Tam uviděli oba.</p>
			<p class="MLP-text para-style-override-4">Když uslyšela zip a&#160;dveře, domnívala se Lucy, že si milenec musel odskočit. Věřila, že se přitom i&#160;odstrojí, aby je dělila jen kůže. Šat dolů, milá, jen nahé tělo smí se blížit k&#160;nahému, když je v&#160;lásce objímá! šeptala si vzrušeně arabský verš. Nechala zavřené oči v&#160;obavě, že by ruměnec při spatření jeho nahoty prozradil její zaostalost. Přála si působit zhýrale, aby odhodil zábrany a&#160;pomohl jí rychle dohonit, co zameškala. Když opět cvakla klika, zachvěla se silou citu a&#160;blízkostí rozkoše.</p>
			<p class="MLP-text para-style-override-4">–&#160;Pavle…, zavolala roztouženě.</p>
			<p class="MLP-text para-style-override-4">Neozvalo se vůbec nic. Otevřela oči a&#160;myslela, že sní. Podobni sousoší, které nechal umělec ustrnout vpůli kroku, stáli na prahu pokoje její manžel a&#160;její otec v&#160;úžasu skoro dětském.</p>
			<p class="MLP-text para-style-override-4">Absolutní situace vyjevují relativitu zkušeností. Jestliže za šestnáct let prožila míň než leckterá jiná žena za den, promyslela teď za vteřinu víc než mnohá žena za šestnáct let. Ihned v&#160;sobě zabila prostopášně bohémskou Lucy a&#160;nahradila ji přízemně praktickou paní Tachecí; jen ta ji teď mohla zachránit v&#160;očích manžela i&#160;otce, který by jí sice odpustil nevěru zatěžující konto Tachecích, ale nikdy ostudu poskvrňující erb Alexandrů. Bleskově zanalyzovala partii a&#160;zjistila za prvé, že docent Šimsa má instinkt koček, které prchají z&#160;domu těsně před zemětřesením, za druhé, že je znalcem ženské psýchy, když po anglicku zmizel, aby ji neochromila panika, a&#160;za třetí, že je teď na ní, aby vtiskla svému chování žádoucí smysl, než jim začne vrtat hlavou.</p>
			<p class="MLP-text para-style-override-4">–&#160;Pavle…? opakoval doktor Tachecí, naštěstí ještě stále fascinován úbělem milovaného těla, které za denního světla spatřil vlastně jen tenkrát na anglickém trávníku.</p>
			<p class="MLP-text para-style-override-4">–&#160;Lucie…? řekl inženýr Alexandr, který se naneštěstí rychle vzpamatoval, protože znal ten úběl nazpaměť z&#160;dob, kdy jej čistíval od exkrementů.</p>
			<p class="MLP-text para-style-override-4">To už byla skokem u&#160;nich, objala otce levou a&#160;manžela pravou paží, a&#160;tisknouc se ke každému jedním ňadrem, propukla v&#160;pláč.</p>
			<p class="MLP-text para-style-override-4">–&#160;Šavle ne! vykřikla a&#160;opakovala jako prosbu o&#160;milost,&#160;– šavle ne, šavle ne, šavle ne!</p>
			<p class="MLP-text para-style-override-4">Když ji uklidnili sedativem, napojili čajem a&#160;přikryli plédem, vyprávěla přerývaně, že se jí zmocnila jakási horečka, která vyústila ve fantasmagorický sen: viděla manžela i&#160;otce, jak se k&#160;ní blíží s&#160;obnaženými šavlemi.</p>
			<p class="MLP-text para-style-override-4">Předháněli se v&#160;chlácholení a&#160;zrádné P přitom upadlo v&#160;za­pomnění. Konečně se zotavila natolik, že došlo na účel otcovy návštěvy.</p>
			<p class="MLP-text para-style-override-4">Hleděl přísně na oba, označil jejich rozhodnutí za katastrofální, a&#160;že mu je zatajili, za donebevolající. Doktor Tachecí vážil, kdy a&#160;jak se k&#160;tchánu přidat, a&#160;poprvé po roce stoupal na mysli; protože Lízinčin obor prozradit nesměla, nezbude teď jeho ženě nic než hledat s&#160;nimi oběma nové řešení.</p>
			<p class="MLP-text para-style-override-4">Tu prohlásila paní Lucie, že když ho manžel v&#160;té věci pozval, smí otci konečně, revers nerevers, sdělit, co mu musela tajit. Vyprávěla bez zábran, jak Lízinčina hvězda zapadala, než se objevil spásný SUPOV, kam se jí přes odpor manžela&#160;– po prvním leknutí byl rád, že to alespoň přiznala&#160;– povedlo dceru umístit. Bez rozpaků charakterizovala program školy a&#160;dceřiny perspektivy. V&#160;té zkratce a&#160;v&#160;podání milující matky znělo vše ještě obludněji, což doktor Tachecí tentokrát uvítal.</p>
			<p class="MLP-text para-style-override-4">Inženýr Alexandr poslouchal s&#160;rostoucím napětím. Jeho energická brada se začala chvět a&#160;velitelské oči nervózně mrkat; vypadal, jako by spadl některý z&#160;jeho mostů. Když skončila, odešel beze slova do koupelny.</p>
			<p class="MLP-text para-style-override-4">Doktor Tachecí se přesvědčil, že není zdaleka takový chudák, jak si myslela jeho žena. Ve chvíli její porážky však nechtěl být bezohledný.</p>
			<p class="MLP-text para-style-override-4">–&#160;Myslím, Lucie, řekl chlácholivě,&#160;– že nemusíš být nešťastná, zbytek školního roku se jí věnuji sám a&#160;zatím jí něco&#160;–</p>
			<p class="MLP-text para-style-override-4">dodal povzbudivě, </p>
			<p class="MLP-text para-style-override-4">–&#160;najdeme.</p>
			<p class="MLP-text para-style-override-4">Tchán vstoupil do pokoje, utíraje si ruce kapesníkem. Sňal lehké drátěné brýle, jaké užíval při práci, a&#160;vytáhl z&#160;pouzdra těžké zlaté, ve kterých sděloval zásadní stanoviska.</p>
			<p class="MLP-text para-style-override-4">–&#160;Nikdy, řekl,&#160;– jsem se nemíchal do vašeho manželství, i&#160;když to často potřebovalo jak sůl, ale teď musím dát výjimečně zapravdu&#160;–</p>
			<p class="MLP-text para-style-override-4">prohlásil inženýr s&#160;přímočarostí vlastní technikům, </p>
			<p class="MLP-text para-style-override-4">–&#160;své dceři.</p>
			<p class="MLP-text para-style-override-4">Doktor Tachecí otevřel ústa a&#160;stál s&#160;pokleslou čelistí. Paní Lucie si ověřila, že je daleko větší chudák, než myslela. Ve chvíli jeho debaklu chtěla však být milosrdná; konejšivě se na něho usmála.</p>
			<p class="MLP-text para-style-override-4">–&#160;Kdybych, pokračoval inženýr Alexandr,&#160;– mohl vrátit čas, řekl bych dnes i&#160;jí, že pro mladou, krásnou a&#160;chytrou dívku z&#160;dobrého rodu je stokrát lepší být první katyní než poslední&#160;–</p>
			<p class="MLP-text para-style-override-4">dodal s&#160;odporem, </p>
			<p class="MLP-text para-style-override-4">–&#160;služkou!</p>
			<p class="MLP-text para-style-override-4">–&#160;Miláčku, zaprosila paní Tachecí, vkládajíc do toho všechnu svou lásku i&#160;touhu,&#160;– tak už mě netrap a&#160;řekni něco!</p>
			<p class="MLP-text para-style-override-4">–&#160;Madame, řekl </p>
			<p class="MLP-uroven3-nadpis para-style-override-1">35</p>
			<p class="MLP-text-bez1radku para-style-override-4">Šimsa, přerušiv konečně mlčení,&#160;– vyřiďte laskavě dceři, ať si vezme zubní kartáček, vrátíme se až&#160;– </p>
			<p class="MLP-text para-style-override-4">dodal v&#160;náhlém vnuknutí, </p>
			<p class="MLP-text para-style-override-4">–&#160;v&#160;neděli.</p>
			<p class="MLP-text para-style-override-4">Zavěsil, vypnul telefon a&#160;dopadl opět zády na gauč. Kostky byly vrženy, ale to neutlumilo vzrušení těla ani skleslost duše. Tu předtím nikdy nepoznal, a&#160;proto byl otřesen jako člověk, kterého až ve zralém věku poprvé rozbolí hlava. Co je to, ptal se, se mnou?</p>
			<p class="MLP-text para-style-override-4">Upíral oči na vedlejší stěnu. Bílá a&#160;bez obrazů mu sloužívala jako plátno, na něž si občas s&#160;černovláskami promítal filmy. Miloval hlavně kreslené grotesky o&#160;námořníku Pepkovi a&#160;pak dokumenty ze všech mistrovství světa v&#160;hokeji; při prvých slzel smíchem, při druhých často chraptěl, jak vždy znovu povzbuzoval své favority. Když teď hledal ve změti pocitů pevnou myšlenku, sepnula se záhadná relé v&#160;mozku, oči se přiostřily kupředu a&#160;výseč roztažených stehen s&#160;kolmicí vztyčeného falusu mu připomněly hledí s&#160;muškou pistole, kterou zavál čas. Ve vzpomínce spatřil chlapce Šimsu, už aspiranta poddůstojnické školy, jak se v&#160;tenké pracovní uniformě chvěje na korbě stařičkého náklaďáku, sténavě rachotícího ledovým tunelem noci. Ráno toho dne padl sníh i&#160;vláda, a&#160;vojáci měli zajistit chod pracovišť, ohrožených stávkou. Šimsova četa poznala svůj cíl dřív po čichu než zrakem. Sílící zápach zkažené krve a&#160;zamřelého masa je dovedl k&#160;jatkám.</p>
			<p class="MLP-text para-style-override-4">V&#160;porážkové hale je uvítali civilisté v&#160;gumových pláštích různých odstínů, chování prozrazovalo důstojníky zvláštních služeb. Zvenku sem doléhalo dunění kopyt a&#160;zuřivé bučení; už třetí den zvířata nikdo nekrmil. Muž v&#160;béžovém gumáku se zeptal, zda už někdo porážel. Ticho. Zeptal se, kdo by si to chtěl zkusit. Ruku zvedl Šimsa, sám nevěděl proč; kdykoli ho oslovil stát, třebas v&#160;stohlavém davu, volal vždycky&#160;– Zde! Druhové byli rozděleni do družstev, která měla nahánět živé kusy a&#160;mrtvé odvážet, vedl je civil v&#160;zeleném, bylo už zřejmé, že barvy nahrazují utajené hodnosti. Se Šimsou zůstal krom béžového ještě černý gumák, na něhož nevybyl úkol.</p>
			<p class="MLP-text para-style-override-4">–&#160;No? zeptal se béžový netrpělivě,&#160;– rozjedem to?</p>
			<p class="MLP-text para-style-override-4">–&#160;Má to, řekl Šimsa, prohlížeje porážkovou pistoli,&#160;– háček.</p>
			<p class="MLP-text para-style-override-4">–&#160;Na háčky, řekl béžový nesmlouvavě,&#160;– není kdy!</p>
			<p class="MLP-text para-style-override-4">–&#160;Právě! řekl Šimsa,&#160;– tahle hračička jen omráčí a&#160;pak je musíme píchnout. Co kdybyste mi půjčil svou stříkačku?</p>
			<p class="MLP-text para-style-override-4">–&#160;Vy je chcete, zeptal se béžový překvapeně,&#160;– střílet?</p>
			<p class="MLP-text para-style-override-4">–&#160;Nám to bude líp, řekl Šimsa,&#160;– odsypávat a&#160;jim je to putna. </p>
			<p class="MLP-text para-style-override-4">Béžový gumák pohlédl na černý a&#160;Šimsa pochopil, že je to šéf jednotky. V&#160;chladných modrých očích zahlédl nedůvěru. Vstoupil do něho chlapecký vztek, s&#160;jakým už sedmnáctý rok vzdoroval údělu osamělého mláděte. Béžový vyčaroval z&#160;podpaží těžkou trofejní devítku a&#160;on s&#160;ní vyběhl na plošinu z&#160;kamenných kvádrů, kam ústilo hrdlo dřevěného přivaděče.</p>
			<p class="MLP-text para-style-override-4">To dřevo i&#160;beton haly dodaly dusotu prvního zvířete hrozivý rozměr. Šimsa měl chuť vzít nohy na ramena, zdálo se, že z&#160;prkenného tunelu vyrazí býk a&#160;rozdupe ho s&#160;tou směšnou pistolkou na kaši. Vzpomněl však na modré oči a&#160;zmocnilo se ho klukovské hazardérství, s&#160;jakým vrstevníci vstupují do kotlů korid. Rozkročil se, položil&#160;– byl levák&#160;– hlaveň devítky na pravé předloktí, nahrbil se jako kočka, aby měl oko v&#160;rovině s&#160;hledím, a&#160;vydechl.</p>
			<p class="MLP-text para-style-override-4">Potěšilo ho, když temný jícen vyvrhl normální tele. Oslněno světlem přestalo běžet. Veliký obětní stůl byl vyhlazen generacemi tak, že nenašlo oporu a&#160;doklouzalo po zadku k&#160;Šimsovi. Přes mušku hleděl zblízka do obrovských očí a&#160;četl v&#160;nich hrůzu skoro lidskou. Nebyl citlivka a&#160;stačil už potkat smrt: zadusila spálou souseda v&#160;sirotčinci, roztrhala mu skvělého pedagoga z&#160;poddůstojnické školy, jehož parádním kouskem bylo odjistit granát, vymočit se na něj a&#160;pak jej teprve vrhnout; dosud ji však nedržel v&#160;ruce.</p>
			<p class="MLP-text para-style-override-4">Zachvěl se, a&#160;protože ostře vnímal hrot mušky jako přibitý ke středu čela, pochopil, že se mu zachvěla duše. Náhle ho napadlo, že tu nestojí pod přísahou, ale ze svobodné vůle, a&#160;z&#160;té že může i&#160;odejít. Nemají-li řezníka, ať si zavolají, blesklo mu hlavou v&#160;záchvatu sentimentality, kata. Kdosi zakašlal. S&#160;tím zvukem jako by se změnila jeho optika. V&#160;telecích očích zbyla jen prázdná tupost. Vždyť je to jen blbé, pomyslel si osvobozeně, hovado, a&#160;stiskl spoušť.</p>
			<p class="MLP-text para-style-override-4">Výbuch ho téměř ohlušil, nečekaný škub nezvyklé zbraně mu vyhodil zápěstí, hlaveň ztratila osu a&#160;kulka urvala velké ucho, které pláclo na kamennou desku jako syrový řízek. Z&#160;místa, kde se oddělilo, vytryskl červený čůrek a&#160;pleskal po zemi, jako když chlístá okap. Tele bylo šokováno neméně než střelec. Nepohnulo se, jen prázdnota v&#160;očích se ještě prohloubila. Vystřelil podruhé. Škub vychýlil hlaveň tentokrát dolů: kulka urvala spodní čelist. Bolest vymrštila zvíře na nohy. Chtělo bučet, ale z&#160;obnaženého hrdla se ozval jen skřek. Teď měl tedy proti sobě rozzuřeného živočicha, který se mu chtěl aspoň pomstít. Tu jako by vyrostla z&#160;dětských kalhot i&#160;jeho duše, pocítil divokou mužskou nenávist. Tak ty mě chceš, běsnil, svině, dostat? Tak tu máš, mrcho!</p>
			<p class="MLP-text para-style-override-4">Když skočilo zvíře, skočil také, ne bokem jako torero, ale frontálně jako býk, v&#160;ruce s&#160;pistolí měl takovou sílu, že při srážce povolila tenká chrupavka mezi očima. Viděl, jak hlaveň vjíždí do telecí hlavy jako obludný teploměr, a&#160;věděl, že bude opravdu rozdupán, neučiní-li včas jediné. Učinil. Ránu skoro neslyšel, zato vizuální efekt byl neskutečný. Už předchozí výstřely mu prozradily, že kulky jsou speciálně upraveny; uzavřený lebeční prostor účinek ještě znásobil. Jako ve zpomaleném vědeckém filmu spatřil, že se tři prsty nad vstřelem otvírá vprostřed čela třetí oko, kráter, chrlící bílou hmotu. Ta velrybí fontána ho oslepila, takže jen intuicí poznal, že ho umírající zvíře zasáhlo salvou svého mozku.</p>
			<p class="MLP-text para-style-override-4">Uslyšel kroky, hlasy, povel, hekání, dření smýkané kůže a&#160;syčení vody. Než si rukávem setřel rosolovitou hmotu alespoň z&#160;očí, bylo mrtvé tele pryč, spolužák splachoval hadicí zbytky krve do kanálků, družstvo odklízečů klusem táhlo vozík s&#160;teletem k&#160;mrazicím boxům. Olízl si rty. Na jazyku mu zůstala odporná chuť syrového mozku, ale neodplivl, stiskl zuby. Vydržet! zavelel si s&#160;právě zrozenou mužskou umíněností. Hala se rozehřměla znovu.</p>
			<p class="MLP-text para-style-override-4">Na druhé tele potřeboval dvě rány, po první jen padlo na bok a&#160;hrabalo kopyty. To mířil na srdce, pak zvolil zas hlavu. Hlaveň jen přiložil ke kůži, ale výtrysk se opakoval. Střelhbitě smetl šedý rosol, protože z&#160;propusti vbíhalo v&#160;závěsu třetí zvíře. Počkal si, až doklouže k&#160;němu, udělal výpad jako šermíř, a&#160;když se hlaveň dotkla čela, zmáčkl. Tele zhaslo. Setřel další vrstvu slizké hmoty, přeskočil trup a&#160;trhem uvolnil západku padacích dveří. Zaduněly hned dvakrát, jak do překážky narazilo čtvrté tele. Odklízeči už vyklidili ring, ale on se nehýbal.</p>
			<p class="MLP-text para-style-override-4">–&#160;Co je?? štěkl béžový gumák.</p>
			<p class="MLP-text para-style-override-4">Z&#160;duše se klubal úsměv. Ztvrdlou tváří sirotka a&#160;vojáka ještě nepohnul, ale&#160;– jako zdařilý odstřel&#160;– otevřel ložisko nové slovní zásoby, která měla být od té chvíle pro Šimsu charakteristická.</p>
			<p class="MLP-text para-style-override-4">–&#160;Došlo mi, odpověděl vtipně,&#160;– zrní.</p>
			<p class="MLP-text para-style-override-4">Béžový vytrhl z&#160;pouzdra pod sakem rezervní zásobník. Když zašvihl paží, aby mu jej hodil, položila se na ni dlaň šéfa: přidal i&#160;svůj.</p>
			<p class="MLP-text para-style-override-4">Povzbudilo ho to, nabil pistoli a&#160;jel dál. V&#160;druhé sérii chtěl hlavně skoncovat s&#160;tím protivným mozkotryskem. Vytáhl dveře a&#160;zůstal v&#160;nich. Když tele, tentokrát váhavě, protože bez rozběhu, vešlo, střelil je do ucha. Kulka proletěla měkkými částmi a&#160;práskla kdesi o&#160;beton; poranila ústrojí rovnováhy a&#160;zvíře, potřásajíc hlavou, s&#160;žalostným bučením opisovalo stále rychleji malý kruh jako v&#160;manéži. Šimsa musel dlouho odskakovat jako banderillero, než se konečně dotkl pistolí aspoň zátylku. Pak zjistil: vstřel v&#160;týle připomínal karmínový knoflíček, dílo kulky zůstalo skryto v&#160;pancíři lebeční klenby za palisádou zubů.</p>
			<p class="MLP-text para-style-override-4">Teď měl jasno a&#160;přikázal, aby mu pouštěli tele za teletem. Piloval techniku. Stál přitisknut vedle vrat, aby jedním skokem dosáhl k&#160;zátylku a&#160;vypálil. Čtyřikrát to vyšlo perfektně. Nasadil třetí zásobník a&#160;vyzval je, aby nahnali partii šesti kusů.</p>
			<p class="MLP-text para-style-override-4">–&#160;Dejme jim šanci! řekl žertovně.</p>
			<p class="MLP-text para-style-override-4">Chladné modré oči neskrývaly zájem. Zatoužil vynutit si jejich obdiv. Čtyřiadvacet kopyt udeřilo na ušní bubínky tak, že si většina pomocníků zakryla uši. Nevnímal to. Opřen pravým ramenem o&#160;veřej přivaděče, držel levičku s&#160;devítkou ve výši očí. Možnost nezdaru si vůbec nepřipouštěl. Osm smrtí, které rozdal dvanácti ranami, když hledal sám, jen z&#160;vnitřních zdrojů osobnosti, svůj styl, ho podivuhodně zocelilo. Už nebyl muž s&#160;pistolí, ale muž-pistole.</p>
			<p class="MLP-text para-style-override-4">Vedoucí tele zdivočelé dusotem a&#160;bučením dalších vyrazilo cvalem a&#160;minulo Šimsu, až se zdálo, že vystřelil pozdě. Jen on zahlédl, jak se v&#160;týle rozsvítil karmínový signál, a&#160;věděl, že dál klouže po kamenech jen mrtvá hmota. To už střílel znovu a&#160;druhé tele se bez života zastavilo až o&#160;trup předchůdce. Třetí mrtvola vletěla do nich takovou silou, že první nárazem spadla jako žok z&#160;plata na zem haly. Zbylá tři telata se naskládala v&#160;úhledné řadě. V&#160;hromadě masa, kůže a&#160;rohoviny se nic nepohnulo.</p>
			<p class="MLP-text para-style-override-4">Chladné modré oči zteplaly uznáním. A&#160;Šimsa, kterého až dosud pojil s&#160;lidmi jen zákon subordinace, pocítil náhle k&#160;muži v&#160;černém plášti nepoznanou sympatii. Škoda, pomyslel si, že se rozcházíme, kdo ví, snad bych v&#160;něm našel… Okřikl se. Jeho domovem byl celý stát a&#160;hledat víc mohl jen nevděčník. Pak tedy střílel, dokud bylo co, a&#160;k&#160;ránu skoro zmrzl na korbě náklaďáku.</p>
			<p class="MLP-text para-style-override-4">Nestačil na svém kavalci ani usnout, když ho vzbudili k&#160;lékařské prohlídce. Voják z&#160;povolání celý život buď buzeruje, nebo je buzerován; nenamítl ani, že právě porazil na dvě stě kusů, má levou ruku jako ochrnutou a&#160;na levé ucho skoro neslyší. Za branou čekal džíp s&#160;plátěnou střechou. Šofér mu ukázal dozadu. Když se tam ospale nasoukal, zabouchla dvířka se zvukem tankových příklopů a&#160;byl ve tmě. Zatímco se vůz rozjel, hmatal kolem sebe a&#160;pochopil: plátno maskovalo pancéřovou skříň pro transport vězňů, jak poznal podle zaklapovacích obojků na nohy, ruce a&#160;krky. Přesto neměl strach. Radarem jedince, který se od malička protlouká sám, uměl poznat nebezpečí na sto honů. Měl pocit, že tenhle transport je spíš projevem přízně. Doba byla bouřlivá, ale ani v&#160;nejbujnější fantazii ho nenapadlo, komu by vadil cucák z&#160;vojenské školy, který zbouchl pár holek a&#160;odbouchl pár telat. Zívl, našel si mezi železnými kruhy kus místa a&#160;usnul.</p>
			<p class="MLP-text para-style-override-4">Probudila ho facka, ale to se jen šofér lekl, že se chlapec cestou udusil. Vylezl a&#160;udělal pár dřepů, aby našel formu. Přitom se rozhlédl. Džíp stál pod terasou jakéhosi půvabného zámečku, na jehož průčelí se dosud přízračné bělaly stopy po sejmutých velkých písmenech HOTEL DIANA. Od něho klesala louka k&#160;břehu jezera, kde opálené kameny lemovaly černý kruh vyhaslého&#160;– nikdy se nesvěřil ani Vlkovi, ale když později zjistil, jaký objekt dali úkonářům k&#160;rekreaci, vždycky se z&#160;návštěv vyzul&#160;– ohniště.</p>
			<p class="MLP-text para-style-override-4">V&#160;jelením salonku, v&#160;němž na stolcích z&#160;paroží stály polní telefony, čekali tři muži z&#160;jatek, teď v&#160;dobře střižených oblecích. Černý gumák z&#160;noci se mu prohlásil jako plukovník Artur, béžového nazval majorem Bohdanem a&#160;zeleného kapitánem Cyrilem. Šimsa si domyslel, že jsou to krycí jména a&#160;začáteční písmena označují hierarchii. Pak mu velitel otevřel oči.</p>
			<p class="MLP-text para-style-override-4">Je, začal plukovník Artur, jasné, že revoluce zvítězila, ale to neznamená, že reakce je poražena. Revolucionáři, kteří dřív neměli co ztratit, brzy zpohodlní a&#160;poleví, kdežto reakcionáři zesílí své akce, protože nyní nemají co ztratit oni. Tu je revoluce a&#160;tam reakce, ale mezi nimi nevede zřetelný zákop. Zatímco reakcionáři, kteří ztratili, co měli, se mohou vyšplhat mezi revolucionáře, revolucionáři, kteří nedosáhli, čeho chtěli, mohou sklouznout mezi reakcionáře. Revoluce stojí na osudové křižovatce, nesmí věřit nikomu.</p>
			<p class="MLP-text para-style-override-4">Kde je, pokračoval plukovník Artur, křižovatka, musí být i&#160;orgán, který ji řídí a&#160;trestá piráty silnic. Máme policii a&#160;soudy, ale to neznamená, že je na ně spolehnutí. Zatímco byrokraticky stíhají revolucionáře, kteří museli porušit zákon v&#160;zájmu akce, chrání dogmaticky reakcionáře, kteří jej dodržují z&#160;čiré reakce. To je důvod, proč revoluce musí ustavit další orgán pracující skrytě, aby mohl odhalovat a&#160;trestat špatné řízení. A&#160;tím je TAVORE.</p>
			<p class="MLP-text para-style-override-4">V&#160;něm je, pokračoval plukovník Artur, záruka, že budou odhaleni i&#160;nejnebezpečnější reakcionáři, kteří se maskují jako revolucionáři. Ovšem jen když každý příslušník Tajného Vojska Revoluce dodrží jeho nejvyšší zákon&#160;– APASAM. Zde je ukázka složitosti služby: utajení je vertikální i&#160;horizontální, rozkazy i&#160;hlášení se podávají šeptem v&#160;šifrách. Za porušení Absolutní Poslušnosti, Absolutní Spolehlivosti i&#160;Absolutní Mlčenlivosti je ovšem absolutní trest.</p>
			<p class="MLP-text para-style-override-4">Tím je, končil plukovník Artur, na druhé straně dáno, že příslušníci TAVORE dodržující APASAM mají naopak rozsáhlá práva, jsou podřízeni jen nejvyšším představitelům státu. Přikazuje-li to zákon revoluce, nemusí se příslušník ohlížet na žádný jiný zákon a&#160;smí trestat reakcionáře i&#160;preventivně, se zárukou vlastní beztrestnosti. Že je Šimsa zde, způsobil jeho snaživý výkon na jatkách. Už posudek z&#160;nalezince zmiňuje jeho disciplinovanost a&#160;rozhodlo, že nemá příbuzné; dosavadnímu útvaru je právě hlášen jako uhynulý při dopravní nehodě, aby mohl zahájit novou existenci jakožto člen velké rodiny TAVORE. Samozřejmě, modré oči se ironicky usmály, může tím pádem vysadit alimenty té vykutálené cikánce a&#160;příště si dát pozor.</p>
			<p class="MLP-text para-style-override-4">Ještě když mluvil, ozval se křik ptáka, který zněl jako volání hladové lásky. Šimsa si uvědomil, oč ho ochudila osamělá léta. Prudce zatoužil prožít život v&#160;blízkosti toho báječného muže, navíc v&#160;lůně nádherné přírody. Pták zazpíval novou milostnou kantilénu a&#160;do ní ostře zazněl zvonek v&#160;ruce plukovníka. Otevřely se dveře s&#160;mléčnými výplněmi, do nichž byly vyleptány lovecké motivy, a&#160;na prahu ztuhl blondýn o&#160;málo starší Šimsy.</p>
			<p class="MLP-text para-style-override-4">–&#160;Řekněte jim, zavelel plukovník tiše,&#160;– ať mu zacpou hubu!</p>
			<p class="MLP-text para-style-override-4">–&#160;Rozkaz! šeptnul blondýn a&#160;zmizel.</p>
			<p class="MLP-text para-style-override-4">Šimsu polil stud. Myslel na ptáky, zatímco revoluci spaloval mráz a&#160;zřejmě i&#160;v&#160;této romantické budově probíhala bitva s&#160;reakcionáři. Ten stud mu nasadil šporny; doufal, že brzy dostane úkol dost nesnadný a&#160;riskantní, aby mohl prokázat svou revoluční oddanost i&#160;odpor k&#160;reakci.</p>
			<p class="MLP-text para-style-override-4">–&#160;Co vy na to? zeptal se plukovník Artur. Z&#160;teplých modrých očí vyzařovala náklonnost.</p>
			<p class="MLP-text para-style-override-4">Šimsa přistoupil blíž, aby si naposled prohlédl tvář muže, který z&#160;něho udělal člověka, a&#160;pak v&#160;nezkrotné pýše, ješitné nadřazenosti, v&#160;sobeckém zájmu, či dokonce za mrzký peníz prodal vlastní lidství. Je možné, podivil se, že se tolik dějů vešlo do dvou let? Levou rukou přitiskl masivní hlaveň devítky těsně nad kořen nosu, aby dráha střely proťala celý prostor, ve kterém spřádal intriky ten jidášský mozek. Zachytil povzbudivý pohled </p>
			<p class="MLP-uroven3-nadpis para-style-override-1">36</p>
			<p class="MLP-text-bez1radku para-style-override-4">Sedmého a&#160;nahmátl lučík spouště.</p>
			<p class="MLP-text para-style-override-4">Čísla nahradila jména už brzy po jeho příchodu k&#160;TAVORE. Snad měsíc byl veden jako svobodník Libor, pak se stal Sedmatřicátým. Plukovník Artur, nyní První, podal svým mužům stručnou, ale tím závažnější zprávu: zavilí reakcionáři se pokoušejí proniknout do TAVORE, v&#160;němž správně vidí nejmocnější štít revoluce; proto byla vytvořena nejvyššími místy Revoluční Policie Tajného Vojska, krátce REPOTA, pro niž je vyčleněn útvar Prvního, aby navenek dál podléhal velitelství TAVORE, ve skutečnosti však nad ním bděl.</p>
			<p class="MLP-text para-style-override-4">Ta čísla měla deprimovat protivníky&#160;– jako tlakoměr neosobní mašinérie, kterou neoblafnou chytristikou ani hrou na city, ale i&#160;mobilizovat příslušníky&#160;– jako výškoměr jejich služebního postavení. Při tak kvalitním obsazení útvaru mohl pořadí zlepšit jen mimořádný výkon nebo tragická nehoda; za první půl rok postoupil Šimsa o&#160;jediný schod, to Třináctý nedopatřením zmáčkl spoušť u&#160;vlastního spánku, když předváděl zrádnému důstojníkovi TAVORE, jak se má zastřelit. Šimsův postup uvázl proto, že vyšetřováním reakčních přisluhovačů z&#160;TAVORE byli pověřeni starší kolegové, kteří je osobně znali a&#160;spíš vyhmátli jejich Achillovy paty. Naštěstí byl ubytován v&#160;podkrovní mansardě s&#160;blondýnem, který v&#160;úvodu jeho pobytu přispěchal na zvonek plukovníka Artura; tehdy četař Olda a&#160;teď Jednatřicátý, zběhlý herec, byl stejně dychtivý jako Šimsa. Přišel s&#160;nápadem, aby nezůstali při denním výcviku v&#160;karate, ale dál zvyšovali svou kvalifikaci.</p>
			<p class="MLP-text para-style-override-4">V&#160;odlehlém sklepě zámečku zůstalo pár pacientů, jak tu říkali vyslýchaným, z&#160;minulé sezóny, reakcionářů třetího řádu, kteří tu kysli vlastně jen proto, aby nevyzvonili normálním orgánům tajemství TAVORE, či dokonce REPOTY; byli tu víceméně na dožití. Se souhlasem Prvního, který Šimsovi od jatek zřetelně fandil, začali oba chlapci plodně využívat osobního volna. Vyvedli některého pacienta do kachlíkové ‚ordinace‘ a&#160;položili mu otázku, zná-li France Móra. Když to popřel, začali na něm pracovat, dokud se nepřiznal. Dík šťastnému nápadu předčili brzy odborností starší kolegy. Zvládli techniku výslechu pomocí světla a&#160;hluku, stálého buzení, klusání i vázání do kozelce, osvojili si výslech vodou i&#160;elektřinou a&#160;nevynechali ani zuby, nehty a&#160;řasy. Protože pracovali bez poradců, objevili i&#160;mnoho ‚trakařů‘, ale vedle nich skutečné novinky; Šimsovi se měly hodit ještě po létech, když při sestavování školních plánů v&#160;kavárně Slavia ohromoval zkušeného matadora Vlka. Při práci se i&#160;bavili a&#160;Šimsa litoval, že není spisovatel, aby zapsal fantasmagorická přiznání, která jim nakonec pacienti sypali jako z&#160;partesu. Vtip byl v&#160;tom, že Jednatřicátý znal jméno Mór jen z&#160;jakéhosi divadelního kousku. Vysoké morální zásady, které jim denně vštěpovali velitelé, se přirozeně nevztahovaly na reakcionáře, z&#160;těch dál tréninkově těžili lži, aby byli připraveni, až jim revoluce uloží dolovat pravdu.</p>
			<p class="MLP-text para-style-override-4">Volného času měli ovšem málo. Jejich služba byla náročná, protože převážně sledovali zkušené kolegy z&#160;TAVORE, pověřené sledováním reakcionářů. Když jim tak sedával na dohled i&#160;na doslech na tribunách dostižišť, na barech nočních klubů a&#160;jiných obskurních místech, viděl, že se už chovají stejně velkopansky. Po takových zážitcích trénoval ve sklepě s&#160;novým elánem, aby byl na výši, až mu přijde pod ruku tahle garnitura.</p>
			<p class="MLP-text para-style-override-4">Významný objev učinil při sledování příslušníka TAVORE sledujícího lyžařského přeborníka země, který se podezřele často stýkal se zahraničními přeborníky. Sportovec bydlel celou zimu v&#160;nejlepším hotelu a&#160;sledovači ho museli následovat. Když se Šimsa prvně v&#160;životě položil na měkkou postel, zažil pocit srovnatelný s&#160;milostným vytržením. Jestliže dosud přepychem opovrhoval jako produktem reakcionářů, teď pochopil, že revoluce nabízí svým dětem všecko, i&#160;přepych! Když pak dorazil přítel Jednatřicátý, aby ho náhle vystřídal, byl otřesen. Rychle se však dal dohromady, a&#160;když se hlásil Prvnímu, byl už zase hotov obětovat státu a&#160;revoluci&#160;– ty dvě nejvyšší instance se mu teď prolnuly jako věřícím Bůh a&#160;Duch&#160;– pohodlí i&#160;život.</p>
			<p class="MLP-text para-style-override-4">Sdělení Prvního bylo jako vždy krátké a&#160;převratné: mozku REPOTY se zdařilo odhalit reakční spiknutí přímo v&#160;srdci TAVORE. Protože nikoho ze zatčených nezná a&#160;nemůže být ovlivněn, je Šimsa zařazen mezi vyšetřovatele v&#160;Cenkru, jak říkají centrálnímu bunkru. Když ho propouštěl, gratuloval mu První jako Devětadvacátému. Ze skoku do třetí desítky se mu zatmělo v&#160;očích. Patřilo k&#160;němu ubytování ve druhém poschodí zámečku, sice ještě bez koupelny, ale už singl. Přestěhoval se hned, dokud byl Jednatřicátý na horách; nechtěl přítele, kterého tak přeskočil, jitřit.</p>
			<p class="MLP-text para-style-override-4">Další rok měl ve vzpomínce jako nekonečnou noc, kterou měnily v&#160;nekonečný den tisíciwattové žárovky v&#160;Cenkru. Už se neptal na neznámého France Móra, ale na proslulé osobnosti, které ještě dnes hřímaly z&#160;tribun hlasem revoluce, a&#160;odpovídali mu často už po první facce zkrotlí revolucionáři, při jejichž jménu ještě včera tuhla reakcionářům krev. Šimsa významně přispěl k&#160;tomu, že se pak vespolek sami veřejně odhalili jako domácí agenti. Po jejich popravě byla TAVORE tajně rozpuštěna a&#160;cele nahrazena REPOTOU. Dozvěděl se to současně s&#160;blahopřáním k&#160;sedmému povýšení v&#160;jednom roce; byl teď Dvaadvacátý.</p>
			<p class="MLP-text para-style-override-4">Večer toho dne se na oslavu vítězství konal banket. Jedlo a&#160;pilo se ve všech prostorách zámečku, stoly i&#160;lampiony byly dokonce v&#160;Cenkru, který se po dlouhé době vyprázdnil. Šimsa, lehounce a&#160;příjemně opilý, bloudil vyzdobenými prostorami a&#160;myslel na to, jak mnoho se změnilo za tak krátkou dobu. Jen početní stav REPOTY se musel nejméně ztrojnásobit. Potkával desítky mladých tváří, ve kterých četl, že ti chlapci chtějí prorazit jako kdysi on. Cítil se podivně zaskočen tím, že dosud šturmoval nebe a&#160;teď už je musí i&#160;hájit. Právě se rozhodl, že něco zakousne, když se před ním vytáhl do bezvadného pozoru mládenec s&#160;páskou služby; dětský obličejíček zrcadlil napětí, aby nic nepokazil.</p>
			<p class="MLP-text para-style-override-4">–&#160;Já jednadevadesátý, ohlásil se zajíkavě, ztrémován propastným rozdílem šedesáti devíti stupňů,&#160;– dovolte mi, Dvaadvacátý, s&#160;vámi promluvit!</p>
			<p class="MLP-text para-style-override-4">–&#160;Dejte si, řekl Šimsa ležérně,&#160;– pohov.</p>
			<p class="MLP-text para-style-override-4">–&#160;V&#160;jelením, pokračoval hoch překotně, aniž povolil napjaté držení,&#160;– salonku vás očekává. První!</p>
			<p class="MLP-text para-style-override-4">Šimsa se musel v&#160;duchu usmát, s&#160;jak posvátnou hrůzou pronesl mladík to číslo. Ale když sám s&#160;vypnutou hrudí vpochodoval do salonku, uvědomil si, že jeho respekt k&#160;Prvnímu není dnes o&#160;nic menší než před dvaceti měsíci. Byla tu celá velitelská sedmička, tedy i&#160;zástupce Prvního Čtvrtý, zástupce Druhého Pátý a&#160;zástupce Třetího Šestý, každý z&#160;nich postrach reakce i&#160;kontrarevoluce, a&#160;s&#160;nimi i&#160;Sedmý, administrátor; říkalo se mu Inkoust a&#160;požíval vážnost, jen když obcházel pokoje se staromódním kufírkem, aby každému zvlášť, kvůli utajení, vyplatil služné, prémie a&#160;relutum. Teď však viděl Šimsa jen jednoho a&#160;před tím srazil podpatky.</p>
			<p class="MLP-text para-style-override-4">–&#160;Dvacátý druhý, zašeptal předpisově,&#160;– přišel na váš rozkaz, První!</p>
			<p class="MLP-text para-style-override-4">–&#160;Dejte si, řekl První sotva slyšitelně,&#160;– pohov.</p>
			<p class="MLP-text para-style-override-4">Vyhlížel unaveně. Celá atmosféra v&#160;salonku ostře kontrastovala s&#160;veselím za dveřmi. Pochopil, že se děje něco mimořádného, a&#160;zrychlil se mu tep; dají-li mu teď významný úkol, má jedinečnou šanci dostat se do první dvacítky. Neúspěch prostě vylučoval.</p>
			<p class="MLP-text para-style-override-4">–&#160;Rakovina, řekl mu První,&#160;– je někdy rychlejší než skalpel, a&#160;pak nezbývá skalpelu než být dvakrát rychlejším rakoviny. Dostali jsme anonymní, ale bohužel příliš zasvěcenou informaci, že jeden náš, nevím, dá-li se mu ještě říkat člověk, chystal na dnešní noc atentát. Tato bratrovražedná&#160;–</p>
			<p class="MLP-text para-style-override-4">pokračoval První a&#160;únava se mu skládala ve vrstvách u&#160;obou očí, </p>
			<p class="MLP-text para-style-override-4">–&#160;vražda, kterou zmařilo jen včasné zatčení, signalizuje, že nepřítel pronikl poprvé i&#160;do struktury REPOTY. Je nutno nejen vypálit ložisko kontrarevoluce, ale i&#160;vyšetřit, zda už nezasáhlo okolí. Naše sedmička rozhodla, aby tento náročný úkol byl svěřen&#160;–</p>
			<p class="MLP-text para-style-override-4">dodal První, pohlédnuv pronikavě přímo na Šimsu, </p>
			<p class="MLP-text para-style-override-4">–&#160;vám.</p>
			<p class="MLP-text para-style-override-4">Jen dík vycvičené schopnosti registrovat automaticky každou informaci mohl si ohromený Šimsa po odchodu vybavit i&#160;další body rozkazu: že je třeba vyšetřit pacienta ve starém sklepě, aby nebyla narušena nálada a&#160;morálka REPOTY; že je třeba ho nešetřit, aby doznal, na koho měl vztáhnout svou zločinnou ruku a&#160;kdo mu ji vedl; že je třeba přidělit Šimsovi ochranu a&#160;přestěhovat ho do prvního patra, kde najde klid i&#160;koupelnu; a&#160;že se vyšetření zúčastní jako pozorovatelé Šestý, Pátý a&#160;Čtvrtý.</p>
			<p class="MLP-text para-style-override-4">O&#160;přípravě akce svědčilo, že se Šimsovi jeho první ostělník, osobní tělesný strážník, přihlásil hned u&#160;salonku. Obr, kterého tu dosud nezahlédl, ho zavedl přímo do nového apartmá, kde už dokonce čekaly jeho věci. Vzal si kufřík s&#160;nástroji&#160;– ‚ordinace‘ byla sice vybavena, ale on si zvykl na své vlastní jak zedník na lžíci&#160;–, vložil do něho čistý pracovní oděv a&#160;šel. Ode dveří se vrátil a&#160;zkusil postel. Byla měkká! Poznal, že tu v&#160;prvním poschodí začíná svět, jaký revoluce postupně otevře každému, a&#160;pocítil pýchu, že si vysloužil předstih.</p>
			<p class="MLP-text para-style-override-4">Když vstoupil do sklepa, pacient už ležel na ‚ordinačním stole‘&#160;– jako docent pak vzpomínal nostalgicky na ta skvělá zařízení, když měl pro výuku jen předělané gynekologické křeslo, ale kdeže loňské sněhy jsou?&#160;– a pozorovatelé seděli kolem. Když zapínal červený igelitový mušť, jak říkali mučicím plášťům, pohlédl na pacienta a&#160;ruka mu strnula: byl to jeho jediný přítel, někdejší četař Olda a&#160;pak Jednatřicátý. Z&#160;očí mu však nehleděla vychytralost ctižádostivého herce, ale němá výčitka.</p>
			<p class="MLP-text para-style-override-4">V&#160;prvním pohnutí chtěl Šimsa vykřiknout, Ne! To je omyl! Vždyť vše, co mě dovedlo až k&#160;tomuto stolu, jsem získal právě zde a&#160;vedle tohoto. Vždyť je to můj pokrevní bra…</p>
			<p class="MLP-text para-style-override-4">Vtom cvakla spoušť jeho mozku.</p>
			<p class="MLP-text para-style-override-4">Opakoval si, co slýchával právě od Jednatřicátého, že REPOTA není dívčí penzionát, ale bojový oddíl, a&#160;pár životů že je přijatelná cena za štěstí všeho lidstva; připomněl si, kolik kovanějších bojovníků předstíralo věrnost revoluci do roztrhání těla, aby už při natržení úst přiznali baziliščí věrolomnost; vybavil si, jak ho tenhle povedený přítelíček, který mu chce teď něco vyčítat, při střídání na horách skoro nepozdravil, vyloživ si jeho odvelení jako pád; dovtípil se, že sladký život v&#160;luxusním hotelu jen dovršil morální rozklad, vedoucí od zrady přátelství ke zradě ideálů. Zmocnil se ho vztek. A&#160;už jen navíc si uvědomil, že ho sledují zkušené oči představených, kteří si mohou jeho pochybnost vyložit jako známku soucitu, či dokonce spoluúčasti.</p>
			<p class="MLP-text para-style-override-4">Prsty dopnuly knoflík&#160;– vše proběhlo tak rychle, že to vypadalo jako zadrhnutí&#160;– a&#160;Šimsa byl fit. Odrazil zbaběle uslintaný pohled pohledem, z&#160;něhož čišelo pohrdání. Tak pojď, křikly jeho oči vyzývavě, tajtrlíku, teď se přiznáš, že ty sám jsi Franc Mór!</p>
			<p class="MLP-text para-style-override-4">Brzy však poznal, že kosa narazila na kámen. REPOTA vybrala svého muže dobře a&#160;vychovala ještě líp. Ke všemu pacient celý ‚repertoár‘ ovládal a&#160;sám byl naopak materiálem, na jakém tu zatím nikdo nedělal. Po čtyřiadvaceti hodinách mohl Šimsa tvrdit, že učinil, co bylo v&#160;lidských silách. I&#160;svědkové chodili netradičně kouřit na chodbu, aby zakryli nevolnost. Teď mohl změřit hloubku morálního bahna, s&#160;nímž svými už otlučenými prsty zápolil: podle stupně vyšetření musel pacient vědět, že nemá špetku naděje, ani když se dozná; jestliže pro sebe přesto volil nové nepříjemnosti místo rychlé rány do týla, jakou by mu posloužil každý ostělník, pak zjevně proto, aby kryl někoho, kdo podlé dílo dokoná, a&#160;snad aby dokázal, že Šimsa je diletant.</p>
			<p class="MLP-text para-style-override-4">Ten po krátké přestávce, kdy se všichni mrákotně prospali, zatímco pacienta dal trochu dohromady lékař, mobilizoval všechny síly i&#160;zkušenosti. Za dalších dvacet čtyři hodin byl pacient bez zubů, bez vlasů, bez nehtů i&#160;bez prsních bradavek, ale&#160;– bez doznání. Hrozil debakl. A&#160;tehdy poprvé přišla Šimsovi na pomoc fantazie, která ho měla zanedlouho dovést k&#160;dvojité ešce a&#160;ještě později k&#160;jeho převratnému vynálezu. Teď vzal ze zoufalství louskáček na ořechy, které s&#160;sebou nosil čerstvý nekuřák Šestý, a&#160;dal se s&#160;ním do genitálií. Nechával je dosud stranou, jako by tušil, že jsou nejdokonalejším dílem přírody, které bude mít nad ním samým magickou moc. Bože, řekl úpěnlivě, on, ateista, což svědčilo o&#160;jeho situaci, jsi-li, pomoz mi! Ještě pořádně nezačal, když se stal zázrak. Pacient chraptivě vykřikl, otevřel víčka bez řas a&#160;řekl bezzubými dásněmi huhlavě, ale zřetelně.</p>
			<p class="MLP-text para-style-override-4">–&#160;Ofm… a… dvafátý…</p>
			<p class="MLP-text para-style-override-4">Pak omdlel a&#160;Šimsa v&#160;podstatě s&#160;ním. Z&#160;dálky slyšel nadšená blahopřání, matně cítil, že ho ostělník spíš nese, než vede na lůžko, a&#160;pak se propadl do měkké tmy. Probudil se jako Dvacátý.</p>
			<p class="MLP-text para-style-override-4">Tím však jeho strmý vzestup teprv začínal. Osmadvacátý už čekal na stole. Na rozdíl od mlčenlivého předchůdce, jehož bezvědomí mezitím vzdor maximálnímu úsilí lékaře vyústilo v&#160;exitus, měl jeho kumpán slovní průjem. Vodopádem slibů, přísah, a&#160;dokonce, ač byl udělaný chasník, i&#160;slz je přesvědčoval, že Jednatřicátý se mu chtěl pomstít, protože ho čerstvě obehrál o&#160;měsíční služné. Jako by byl Olda balvan, s&#160;nímž se hroutí celá hráz, přiznal Osmadvacátý za necelou směnu&#160;– pravda, Šimsa šel na varlata dřív&#160;–, že byl zverbován Sedmatřicátým, aby odstranil… koho, bohužel, neřekl, protože mu Šimsa v&#160;tu chvíli rozdrtil levé varle; pravé o&#160;hodinu později, když zkoušel, zda ho bolest neprobudí z&#160;bezvědomí, aby dokončil řeč.</p>
			<p class="MLP-text para-style-override-4">Sedmatřicátého zatkli hned, ale čekali dva dny, než Osmadvacátý exnul, aniž přišel k&#160;sobě; právě po této zkušenosti vybavil Šimsa ‚varlando‘, jak nástroj trefně nazval, blokovacím zařízením. V&#160;pauze ho znovu přijal První a&#160;povýšil na Osmnáctého; stín deprese byl ten tam, jako kdysi na jatkách z&#160;něho sálala chladná energie. První řekl, že mu za dané situace nemůže povolit zaslouženou dovolenou, ale chce mu to vynahradit pozorností, kterou najde v&#160;pokoji. Laskavá péče, na niž si i&#160;teď našel čas, Šimsu dojala. Jestliže mu odmalička stát nahrazoval matku, pocítil teprv teď, že se někdo stává jeho otcem. V&#160;návalu vděčnosti k&#160;němu pojal synovskou úctu a&#160;umínil si nezklamat muže, v&#160;němž spatřoval svou oporu, ani v&#160;maličkosti. Právě tehdy se v&#160;něm roztikala časovaná bomba citu, kterou měla za dvacet let odpálit Lízinka.</p>
			<p class="MLP-text para-style-override-4">Tím vděčněji myslel na Prvního příští noc, kdy se vzdouval i&#160;propadal v&#160;klíně jedinečné černovlásky, kterou našel, už nahou a&#160;vonící, ve své měkké posteli. Nikdy na ni nezapomněl, nejen pro nejšpičatější ňadra, jaká kdy poznal, ale protože mu odhalila kouzlo milování, za něž dosud považoval rychlopáření vestoje, s&#160;dívčí nohou zaklesnutou po vojáckém způsobu za opaskem. Když ho nazítří večer zval ostělník na sál, poprvé se mu nechtělo do práce. Na rozloučenou se mu však postavila do bezvadného pozoru, prsy jako dvě kopí, a&#160;ohlásila jako Sto třetí, přidělená mu nastálo jako ostělba, osobní tělesná služba.</p>
			<p class="MLP-text para-style-override-4">S&#160;novým elánem se pustil do Sedmatřicátého. Ten se zpočátku opakoval: ti dva v&#160;lednici ho udali ze msty, že rychleji postupoval. Byl to houževnatý mladík, ale Šimsa už nebyl včerejší, udělal mílový krok asi jako kreslící dítě, které pochopí perspektivu. Právě ti dva z&#160;lednice ho poučili, že revolucionář, z&#160;něhož se vyklubal reakcionář, ztrácí mimořádné vlastnosti a&#160;chová se jako obyčejný živočich. Poznání ho definitivně zbavilo trémy, kterou mu nahnal neblahý Olda. Překvapil pacienta tím, že mu naservíroval svou čerstvou novinku&#160;– Čtvrtý ji v&#160;raportu Prvnímu nadšeně nazval Sóso Pomidóro&#160;– hned. Sedmatřicátý ho na revanš překvapil přiznáním už v&#160;okamžiku, kdy ho kovové čelisti zastudily na kůžičce. Prozradil, že byl naverbován Čtyřiadvacátým a&#160;Třiadvacátým, aby odstranil Třetího. To se ovšem rovnalo výbuchu ručního granátu.</p>
			<p class="MLP-text para-style-override-4">Díky včasnému přiznání přestál Sedmatřicátý vyšetření s&#160;malými kosmetickými škodami a&#160;mohl hned vystoupit jako svědek. Když ho konfrontovaní, trapně se dovolávající bojových zásluh, obvinili, že je agent TAVORE, který má zdiskreditovat nejlepší syny REPOTY, a&#160;že se jim mstí za jakousi dívku, která dala jim dvěma a&#160;jemu ne, rozdělal je Šimsa&#160;– tady vzklíčila myšlenka double-hangmanů&#160;– současně. Stačilo jedno nakřápnuté varle, aby zazpívali oba majitelé všech čtyř: přiznali, že Sedmatřicátého zverbovali, a&#160;jedním dechem udali, že byli sami zverbováni Patnáctým a&#160;Čtrnáctým, aby odstranili Druhého.</p>
			<p class="MLP-text para-style-override-4">To ovšem připomínalo výbuch šrapnelu a&#160;nebylo divu, že se ve sklepě objevili Třetí a&#160;Druhý osobně. Špička chtěla mít absolutní jasno, protože útvar, pracující v&#160;absolutním utajení, mohl existovat jen při absolutní důvěře. Dál už nesměl Šimsa jednat v&#160;rukavičkách a&#160;kleště na ořechy měly Vánoce: odhalily rozsah i&#160;směr ohrožení.</p>
			<p class="MLP-text para-style-override-4">Při společném šetření se předchozí přiznali, že byli zverbováni, aby především odstranili Prvního. Z&#160;jejich výkřiků bylo možno sestavit zvrhlý plán, rafinovaný zdánlivou neproveditelností: První měl být proboden po raportu v&#160;salonku a&#160;jeho mrtvola měla být zašitá do vycpaného medvěda; z&#160;únosu měli být obviněni zbylí členové sedmičky a&#160;vzápětí likvidováni hlavními spiklenci, kteří by převzali velení: byli to Třináctý, Dvanáctý, Jedenáctý, Desátý, Devátý a&#160;Osmý!</p>
			<p class="MLP-text para-style-override-4">To už se dalo přirovnat jen k&#160;výbuchu bomby a&#160;dostavil se sám První. V&#160;atmosféře, která neměla daleko k&#160;hysterii, si zachoval smysl pro věcnou objektivitu. Rozkázal, aby mu především předvedli všech sedm, co se přiznali. Nikdo se neodvážil odporovat, a&#160;tak přinesli i&#160;ty dva z&#160;lednice. První nehnul brvou. Vyzval je, aby mu vysvětlili, jaká idea, odměna či osobnost je přiměla pohrdnout ideami, odměnami a&#160;osobnostmi, které je přivedly k&#160;REPOTĚ. Nato se odehrálo něco snového: až na dva zmrzlé odpřisáhli všichni, že si přiznání i&#160;obvinění vymysleli a&#160;že se předháněli v&#160;absurditách, aby si dřív, než budou zmrzačeni či zabiti, povšiml právě velitel, že se stali obětí ďábelského úkladu.</p>
			<p class="MLP-text para-style-override-4">V&#160;Šimsovi by se byl nedořezal krve. On, který v&#160;životě zabil jen pár telat, byl nepřímo označen za sadistu surově kráglujícího spolu­bojovníky! Bylo to urážlivé, ale i&#160;nebezpečné v&#160;ovzduší podezíravosti, kdy stačilo, jak toho byl svědkem, jedno slovo a&#160;člověk jel.</p>
			<p class="MLP-text para-style-override-4">Ani tentokrát ho však První nezklamal. Řekl suše, že kdyby všichni dodržovali APASAM jako Sedmnáctý&#160;– aby tomu dodal váhu, na místě ho povýšil&#160;–, nikdy by na REPOTU nepadl stín zrady. Prohlásil, že v&#160;tomto státě platí presumpce neviny a&#160;že vyšetřovatel stojí až do vyšetření pod jeho ochranou. Nato nařídil, aby vyšetřovaní byli zatím zavřeni, respektive spáleni, a&#160;sem dodáno občerstvení, než budou provedena nová zatčení.</p>
			<p class="MLP-text para-style-override-4">K&#160;improvizované tabuli jim posloužily dva na délku sestavené a&#160;čistými prostěradly překryté ‚opestoly‘. Mnohem později spatřil Šimsa v&#160;jakémsi magazínu reprodukci, která mu ten večer připomněla, s&#160;názvem Poslední večeře Páně. Sedě mezi svými pod chirurgickým reflektorem, který ho obléval sinalou svatozáří, První lámal a&#160;dával česnekovou veku. Byla to chvíle dokonalého míru, ve kterém nechyběla ani komická vložka: uprostřed hodování se objevil se svými polovičními okuláry a&#160;doktorským kufírkem Inkoust-Sedmý a&#160;mektavě je prosil, aby si šli na pokoje pro služné, že má účetní uzávěrku.</p>
			<p class="MLP-text para-style-override-4">–&#160;Jdi, řekl mu První neformálně, protože tu byli krom Šimsy mezi sebou, ukazuje mu strohým gestem, aby přisedl,&#160;– do prdele, my tu máme uzávěrku celýho krámu!</p>
			<p class="MLP-text para-style-override-4">Sklep zahlaholil naposledy mužným smíchem. Vzápětí se REPOTA zachvěla v&#160;základech. Na prahu se objevil mohutný hlavní ostělník, podléhající jen Prvnímu, a&#160;v&#160;tváři měl úžas i&#160;vztek. Vykročil podél stolu a&#160;třemi rychlými ranami omráčil Šestého, Pátého i&#160;Čtvrtého. Pak položil před Prvního tři papíry.</p>
			<p class="MLP-text para-style-override-4">Navrchu ležel rozkaz Šestého lékaři REPOTY, aby ihned o<span>č­k</span>o­val králíky číslo 37, 24, 23, 15 a&#160;14; vžité šifry znamenaly, aby injekcí zlikvidoval odsouzené vězně. Šlo o&#160;všech pět korunních svědků! Uprostřed byl rozkaz Pátého veliteli stráže, aby vypravil kremrole; znamenalo to volný výjezd pro umrlčí vůz do spádového krematoria. Vespod byl další rozkaz, podepsaný Čtvrtým, aby s&#160;ním pustili cukráře číslo 13, 12, 11, 10, 9 a&#160;8. Tak unikli nově obvinění, podle zprávy v&#160;panice, když zanechali na pokojích „rozpité flašky, rozkouřená cigára a&#160;rozmilované děvky“.</p>
			<p class="MLP-text para-style-override-4">Když přišli omráčení k&#160;sobě, křičeli všichni tři unisono, že rozkazy jsou podvržené a&#160;podpisy zfalšovány. Nato je První předal Šimsovi. Před chvílí ještě šedé eminence, pro něž byly cizí mrtvoly polehlým obilím, se při pomyšlení na vlastní zánik rozpadly; když Šestý spatřil louskáček, nezvládl ani vlastní střeva. Přiznávali se jeden přes druhého, až z&#160;toho bylo i&#160;Šimsovi zle. Současně však prosili, aby mohli svou výpověď opakovat politickým špičkám státu. Záměr byl průhledný: okamžitě by ji zpochybnili podobně nestoudným tvrzením jako jejich komplicové. První to ovšem odmítl.</p>
			<p class="MLP-text para-style-override-4">Pak Šimsu propustil a&#160;nařídil Sedmému, aby vyhlásil zákaz vycházení, přinesl svícen a&#160;povolal lékaře se stříkačkou; to mohlo znamenat jen soud a&#160;trest. Když zavíral dveře sklepa, zahlédl ještě Šimsa Prvního, jak usedá mezi oba zástupce, tvořící s&#160;ním tribunál. Co k&#160;němu cítil teď, už nebyla jen úcta, ale ryzí synovská láska. Hluboce litoval, že ho život nenaučil slovům, jimiž by to vyjádřil, a&#160;tak se alespoň zapřisáhl, že bude do smrti oporou tohoto otce, s&#160;nímž ho spříznila svobodná volba a&#160;ve kterém teď viděl jedinou jistotu své ohrožené matky&#160;– státu.</p>
			<p class="MLP-text para-style-override-4">Byl tak unaven, že se nechal ostělkou jen vykoupat a&#160;usnul, sotva se dotkl prostěradla. Spal spánkem spravedlivých, dokud ruka, která ho marně pleskala po tváři, nestiskla jeho pohlaví.</p>
			<p class="MLP-text para-style-override-4">–&#160;Dej si pohov! vykřikl ještě napůl spící,&#160;– špicprsko…!</p>
			<p class="MLP-text para-style-override-4">V&#160;příští vteřině, protože ho dril vycvičil přecházet z&#160;bdění do spánku a&#160;naopak, jako by skákal do vody, stál v&#160;pozoru vedle lůžka, když poznal Sedmého, neboť si připomněl, že komický administrátor vyřizuje dnes v&#160;noci příkazy Prvního.</p>
			<p class="MLP-text para-style-override-4">–&#160;Já Sedmnáctý, zvolal už zas nezvučně,&#160;– k&#160;vašim rozkazům, Sedmý!</p>
			<p class="MLP-text para-style-override-4">Pak myslel, že ještě sní, když se hubený muž v&#160;brejličkách, jaké nosívali průvodčí tramvaji, vypnul rovněž do pozoru a&#160;s&#160;kufírkem přitisknutým k&#160;pravému stehnu zvolal ještě tišeji.</p>
			<p class="MLP-text para-style-override-4">–&#160;Já Sedmý k&#160;vašim rozkazům, Druhý!</p>
			<p class="MLP-text para-style-override-4">V&#160;tom přísně subalterním postoji začal pak užaslému Šimsovi líčit události večera: Šestý, Pátý a&#160;Čtvrtý se pokusili zachránit své mizerné životy odhalením, že skutečnými hlavami spiknutí jsou Třetí a&#160;Druhý. Ti, než jim kdo mohl zabránit, trio práskačů doslova rozstříleli, čímž přiznali vinu. Naštěstí vyprázdnili své zásobníky, takže mohli být zneškodněni. První neviděl jinou možnost než je na místě zastřelit sám a&#160;poté požádat nejvyšší místa o&#160;zapůjčení speciálního komanda, s&#160;nímž by REPOTU ‚dezinfikoval‘, než ji vzkřísí mladá krev nové směny. První je už na záložním stanovišti a&#160;posílá mu svůj vůz, aby odjel s&#160;druhou, dodal nevojensky, várkou, čímž potvrdil, že je doma spíš v&#160;kuchyních a&#160;prádelnách. Zato Šimsa, voják každým coulem, se hned zorientoval.</p>
			<p class="MLP-text para-style-override-4">–&#160;Tak padat, řekl striktně,&#160;– Sedmý! Hněte kostrou!</p>
			<p class="MLP-text para-style-override-4">Bleskově se oblékl a&#160;vykročil. Chápal, že není čas na zbytečnosti, ale když míjel koupelnu, chtěl si vzít aspoň kartáček. Otevřel a&#160;strnul. Na okraji vany seděl cizí muž v&#160;zeleném baretu a&#160;v&#160;maskovací kombinéze, která dole mizela ve vysokých šněrovacích botách s&#160;tlustou podešví; měl vyhrnuté rukávy a&#160;přidržoval pod hladinou přetékající vany bezvládné tělo; poznal je podle špičatých prsů, vyčnívajících z&#160;vody jako periskopy.</p>
			<p class="MLP-text para-style-override-4">Za jiných okolností by se na něho vrhl. Teď však šestým smyslem pochopil, že muž musel přijít se Sedmým a&#160;plní rozkazy Prvního. Došlo mu to. Otřásl se při pomyšlení, že ještě nedávno ležel na prsou zmije. Muž nemotorně povstal, aby mu vzdal čest. Tělo ihned vyplulo na hladinu a&#160;zdálo se, že je voda snese k&#160;Šimsovým nohám. Ucouvl. Při pohledu na černý klín, který se měl zločinně stát jeho pastí, ho zamrazilo.</p>
			<p class="MLP-text para-style-override-4">–&#160;Pokračujte! řekl briskně a&#160;vyšel ven bez kartáčku.</p>
			<p class="MLP-text para-style-override-4">V&#160;předpokoji zakopl o&#160;gorilí tělo svého ostělníka. Z&#160;dlouhé rány na krku mu prýštila krev. Teprve smrt odhalila jeho pravé smýšlení: nepřátelsky cenil zuby a&#160;ze zakalených očí hleděla zloba. Bože! zhrozil se Šimsa, překračuje ho, tak nás nenáviděli! A&#160;tak nás už obklíčili! Viděl, že První zasáhl za pět vteřin dvanáct.</p>
			<p class="MLP-text para-style-override-4">Vůz stál na místě, kde Šimsa před dvěma roky došlápl na zdejší půdu, obrovskou limuzínu zdědil První po veliteli TAVORE, který ji přijal jako úplatek od jednoho z&#160;reakcionářů, což mu vlastně zlomilo vaz. Od volantu vyskočil hlavní ostělník a&#160;otvíral mu uctivě zadní dveře. Sedmý s&#160;neodmyslitelným kufříčkem přisedl dopředu. Šimsa pohlédl k&#160;zámečku. Většina oken svítila, v&#160;jednom viděl muže pijícího z&#160;láhve, v&#160;jiném líbající se pár. Tož takhle, řekl si, vypadal Titanic před nárazem na kru. Tato loď však vezla náklad zrady a&#160;krou byla trestající pěst vlasti; byl šťasten, že je jedním z&#160;jejích kloubů.</p>
			<p class="MLP-text para-style-override-4">Vůz se plavně rozjel, ale vzápětí ostře zabrzdil u&#160;hlavní brány. Do kužele klopených reflektorů vstoupili další komandos, dva drželi v&#160;ponosu automatické pušky, třetí pistoli. Sedmý spustil okno a&#160;vytáhl z&#160;kufříku papír. Šimsa si všiml, že vedle brány je zajímavě naskládáno několik párů bot: tři páry podrážek, na nich dva a&#160;na těch jeden tvořily jakýsi bizarní domeček z&#160;kůže. Pak pochopil, že je to šestice bývalých strážných. Pistolník složil papír a&#160;přeuctivě Sedmému zasalutoval. Než stačil Šimsa odpovědět, otevřela se brána a&#160;vůz vyletěl na plný plyn. Přesto stačil zahlédnout za vnější zdí desítky cigaretových ohníčků ozařujících narůžovělé tváře pod barety. Tož takhle, pomyslel si, vypadala noc dlouhých nožů. Jenže tyto vyříznou z&#160;těla vlastní nádor, který chtěl zardousit stát i&#160;revoluci; byl hrdý, že je jednou z&#160;čepelí.</p>
			<p class="MLP-text para-style-override-4">Vůz projel lesem a&#160;pokračoval zdánlivě liduprázdnou krajinou vojenského prostoru, kde byly ukryty jednotky střežící mír metropole. Tichý zvuk motoru, stálá rychlost i&#160;skvělé pérování vyváděly Šimsu z&#160;hektického víru k&#160;niterným úvahám. Opřel se uvolněně do čalounění a&#160;hleděl před sebe, kde mezi dvěma nehybnými hlavami ubíhala asfaltka, jakoby vtahována mocným navijákem pod kola. Byl od mužů vpředu oddělen pancéřovým sklem a&#160;vzpomněl si, jak poprvé jel po stejné silnici vklíněn mezi obojky pojízdné cely. Tehdy sem přijížděl jako nýmand bez čísla, dnes odtud odjíždí jako Druhý. Zvláštní bylo, že ani tentokrát nevěděl kam. Ačkoli doba byla ještě bouřlivější, neuměl si po všech zkušenostech představit, kdo by mohl ublížit Druhému, který nejen přispěl k&#160;odhalení reakční agentury v&#160;TAVORE, ale sám odhalil ještě reakčnější rezidenturu v&#160;REPOTĚ. Zívl a&#160;usnul.</p>
			<p class="MLP-text para-style-override-4">Probudily ho rytmické rány. Se zavřenýma očima hádal, co je to za zvuk. Když se konečně poddal a&#160;pootevřel je, okamžitě je vytřeštil. Seděl sám v&#160;autě, které stálo chladičem dolů na stráni, vybíhající ze smíšeného lesa. Nikdy pak nezapomněl, že jehličnany byly proti měsíčnímu nebi jakoby vystřiženy z&#160;lepenky, zatímco listnáče jako upleteny z&#160;drátu. Stráň připomínala polévkovou lžíci, položenou dnem vzhůru; její špice se stále příkřeji stáčela pod horizont a&#160;odhalovala celkovou topografickou situaci: les tu ze všech stran lemoval jícen, jímž v&#160;sopečném dětství vystřikovala planeta žhavé sperma. Hluboko pod protější skalní stěnou se černě, jako nafta, leskla hladina jezera. Jedinou překážku, která stála mezi ní a&#160;vozem, náhodně vysemeněnou smuteční břízu, právě podetli. Pokroucený kmen svištivě dopadl na kraj skály, odrazil se jako skokan na trampolíně a&#160;mizel v&#160;saltech pod hranou lžíce.</p>
			<p class="MLP-text para-style-override-4"><span>Věděl, že by měl z&#160;téhle rakve, kterou držely jen brzdy a&#160;za­sunutá rychlost, ihned vyskočit, ale nedokázal se pohnout. Co se, uvažoval zděšeně, stalo, oč jde?? Viděl, jak sem od srázu stoupají dvě postavy, jako kredenc a&#160;věšák, napadlo ho nesmyslně, v&#160;ruce se zaleskl kov. Zrada! švihlo mu hlavou jediné vysvětlení; představil si, jak podoben míči poletuje mezi čalouněním a&#160;sklem, zatímco vůz metá salta k&#160;hladině, a&#160;ucítil řezavou bolest ve varlatech. Proč, stačil se podivit, ve varlatech, copak jsem někdy trpěl závra… myšlenku vyrazila jako klín ještě horší: nejdou k&#160;němu s&#160;</span><span class="MLP-znak-tucna-kurziva-11b char-style-override-2">varlandem</span><span>???</span></p>
			<p class="MLP-text para-style-override-4">Jen hrůza, která ho ochromila, zachránila jeho prestiž. Navenek totiž působil ledově ještě ve chvíli, kdy kredenc, ovšemže hlavní ostělník, mu se sekerou u&#160;švu kalhot uctivě otevřel dveře, v&#160;jejichž průhledu se předpisově tyčil věšák-Inkoust. Šimsa uslyšel křik žab a&#160;do chřípí ho udeřila těžká vůně rostlinného tlení. Organismus naskočil jako motor, který se předtím jen zahltil, a&#160;obnovil vojácké reflexy. Mrštně vyskočil, ztěžklé nohy musel donutit, a&#160;pokynul jim hlavou; rozechvělé ruce ukryl v&#160;kapsách. Byl stále ve střehu. Aby se svět vrátil do svých kolejí, museli mu ještě podat hlášení. Znovu se lekl, když Sedmý otevřel kufřík a&#160;vyňal mohutnou pistoli, ale administrátor mu ji podal pažbou napřed.</p>
			<p class="MLP-text para-style-override-4">–&#160;Vaše, řekl slavnostně,&#160;– zbraň.</p>
			<p class="MLP-text para-style-override-4">Šimsa ji poznal okamžitě: byla to devítka, kterou skolil stádo telecího. Pochopil, že nahrazuje jmenovací dekret a&#160;že se teprv teď skutečně stává Druhým. Ještě ji dojatě vážil v&#160;dlaních, když ji zakryl arch papíru.</p>
			<p class="MLP-text para-style-override-4">–&#160;Jeho, řekl Sedmý,&#160;– doznání.</p>
			<p class="MLP-text para-style-override-4">Na papír dopadal úzký kužel světla. To hlavní ostělník rozsvítil baterku a&#160;držel mu ji úslužně nad ramenem. Čím déle Šimsa četl, tím víc mu unikal smysl.</p>
			<p class="MLP-text para-style-override-4">„Nížepodepsaný doznává, že z&#160;nenávisti k&#160;našemu lidu zákeřně zlikvidoval revoluční organizace TAVORE i&#160;REPOTA a&#160;s&#160;nimi desítky nejlepších synů našeho lidu. Jsem si vědom, že jediným trestem za tento hnusný zločin je smrt, a&#160;zavazuji se až do event. vykonání rozsudku napravovat svou vinu bezpříkladnou službou našemu lidu. Skončil a&#160;podepsal Josef Mrkvička v.&#160;r.“</p>
			<p class="MLP-text para-style-override-4">–&#160;Kdo, zeptal se Šimsa nechápavě,&#160;– to je?</p>
			<p class="MLP-text para-style-override-4">Světélko opustilo papír, přeběhlo jako bludička koberec tlejícího listí, přeskočilo zadní nárazníky a&#160;utkvělo na kufru. Sedmý se přemístil stejně nehlučně jako paprsek.</p>
			<p class="MLP-text para-style-override-4">–&#160;Mrkvička Josef předvezen, řekl a&#160;zmáčknul pero zámku,&#160;– k&#160;vykonání rozsudku, Druhý!</p>
			<p class="MLP-text para-style-override-4">Víko vyskočilo. Paprsek minul rezervní pneu i&#160;kanystr a&#160;zastavil se na obrovském nemluvněti. Byl to muž sešněrovaný jako v&#160;povijanu v&#160;maskovací plachtě; v&#160;ústech měl místo dudlíku roubík. Šimsa zkameněl.</p>
			<p class="MLP-text para-style-override-4">Balík, s&#160;nímž sem přicestoval, byl někdejší plukovník Artur, První. Z&#160;modrých očí ani nečišel pověstný chlad, ani nesálal obávaný hněv: zračila se v&#160;nich jen úpěnlivá prosba.</p>
			<p class="MLP-text para-style-override-4">V&#160;prvním leknutí chtěl Šimsa křiknout, Nikdy! To je úklad! Vždyť vše, co mě vyneslo až k&#160;hodnosti Druhého, jsem získal právě od tohoto… vždyť je to můj rodný ote…</p>
			<p class="MLP-text para-style-override-4">Vtom cvakla v&#160;jeho mozku uzávěrka.</p>
			<p class="MLP-text para-style-override-4">Opakoval si, co uslyšel právě od Prvního, že smyslem našeho boje je člověk, ale vyžadují-li to zájmy lidstva, musí i&#160;ten jít stranou; připomněl si, kolik rodnějších otců vštěpovalo vlastnějším synům nejšlechetnější ideály, aby se jich pak zbavili jako car, který na školním obraze vískal následníka čerstvě utlučeného žezlem; vybavil si, jak tenhle povedený papínek, který teď žebroní o&#160;soucit, chladně pozoroval, jak na jeho rozkaz čelí pistolkou stádu rozzuřené zvěře; dovtípil se teprve teď, že celé takzvané spiknutí bylo jen příšerným komplotem jakéhosi ničemného Mrkvičky, jehož nástrojem se bezděky stal i&#160;on, když musel nutit k&#160;doznání nevinné soudruhy, mezi nimiž byl i&#160;jeho jediný a&#160;nejlepší přítel Olda. Pojal ho hnus. A&#160;už jen navíc si byl vědom, že ho sledují věrné oči podřízených, kteří by si mohli zaváhání vysvětlit jako slabost, či dokonce sympatii.</p>
			<p class="MLP-text para-style-override-4">Zvedl pistoli&#160;– vše trvalo tak krátce, že to působilo jako nezbytné soustředění&#160;– a&#160;byl zas ve formě. Odkopl blátivě kalný pohled doštvané škodné ocelově zakaleným pohledem vítězného lovce. Chtěl jsi mít, zasyčely jeho oči nesmiřitelně, větší mozek než my? Tak pojď, otčíme, já ti ho proluftuju!</p>
			<p class="MLP-text para-style-override-4">Přitiskl masivní hlaveň těsně nad kořen nosu, aby kulka vyfoukla to česno zrady jako velikonoční vajíčko, a&#160;odpálil. Ještě zahlédl, jak se mezi vodovýma očima otvírá ono pověstné třetí, připomínající volské, a&#160;pak už ho očistně zasáhl teplý gejzír bělavé kaše: jako pára unikalo z&#160;ničemy nahromaděné zlo. Olízl rty, aby mu provždy utkvěla i&#160;tato příchuť. Byla mdlejší a&#160;především odpornější než u&#160;telecího mozečku, ale sotva polkl, zazdálo se mu, že jako v&#160;pohádce rozumí řeči zvířat i&#160;ptáků. Rozrušen ochutnal znovu. Užasl, že se mu na jazyku rozplývá pikantní aromatická chuť, kterou zařadil před všechny známé delikatesy. Tu uslyšel, jak sýčkové, cvrčci i&#160;žáby stohlase opakují</p>
			<p class="MLP-text para-style-override-4">–&#160;Jsi První! Jsi První!</p>
			<p class="MLP-text para-style-override-4">Kdyby byl věřící, věděl by, že vlastními smysly poznal transsubstanciaci. Následkem toho úsměv, který se v&#160;něm zrodil před dvěma lety, kdy porazil pro lidstvo první tele, se teď, kdy zbavil svět první hyeny v&#160;lidské podobě, osvobodil ze skořápky duše a&#160;pronikl i&#160;na jeho tvář. Šimsa se rozesmál.</p>
			<p class="MLP-text para-style-override-4">Smál se ještě, když Sedmý přibouchl víko kufru, hlavní ostělník povolil brzdu a&#160;vůz vyrazil obří vahou jako kůň kopnutý do slabin, zaskřípěl a&#160;vzepjal se, jak zadrhl o&#160;pahýl břízy, ale vytrhl jej a&#160;valil před sebou, až dospěl k&#160;okraji lžíce a&#160;zřítil se do hlubiny. Smál se a&#160;v&#160;koutcích očí se mu tvořily vějířky vrásek, které měly být pro něho od té chvíle typické.</p>
			<p class="MLP-text para-style-override-4">–&#160;Přestaň s&#160;tím hejkáním, řekl hlavní ostělník,&#160;– Šimsa!</p>
			<p class="MLP-text para-style-override-4">Vytrhl mu pistoli i&#160;papír a&#160;přejížděl zkušeně volnou rukou po těle.</p>
			<p class="MLP-text para-style-override-4">–&#160;Co si to…, rozlítil se Šimsa, ale pak ho opustil hlas i&#160;zrak, tak přece zrada, povzdechl si, když ho úder karate zhasínal jako lucernu.</p>
			<p class="MLP-text para-style-override-4">Probudily ho zas jiné zvuky, ale hlavně chlad. Ležel na břiše v&#160;mokrém listí, zřejmě dlouho; byl prostydlý a&#160;nad siluetou protějšího lesa vyvstával světlý opar. Nepohnul se, jen otevřel oči. Malá stráň se hemžila muži v&#160;baretech a&#160;maskáčích. Jeden vyskakoval z&#160;bachratého vozidla, které pokračovalo v&#160;jízdě, až zmizelo v&#160;hloubce i&#160;s&#160;kusem svahu. Šimsa neomylně poznal ‚kremroli‘. Likvidují, pochopil, a&#160;vyrazil na něm v&#160;čůrcích ledový pot. Pud sebezáchovy mu vnukl řešení: hrát mrtvého. Snad mě jen shodí dolů, namlouval si horečně, jsem mladý a&#160;trénova…</p>
			<p class="MLP-text para-style-override-4">–&#160;Šimsa! zavelel řezavý hlas,&#160;– vztyk!</p>
			<p class="MLP-text para-style-override-4">Dril přehlušil i&#160;pud sebezáchovy a&#160;vynesl ho do pozoru. Před ním seděl na skládací židličce Sedmý, za ním stál hlavní ostělník, oba v&#160;uniformě komand. Stojící držel pro změnu kufřík, zatímco sedící mimo pochybnost louskáček na ořechy. Šimsa se roztřásl. Z&#160;varlat mu vystřelila bolest, že se málem svalil.</p>
			<p class="MLP-text para-style-override-4">–&#160;Jako velitel, řekl Sedmý hlasem, který ničím nepřipomínal cifršpiona,&#160;– nově utvořené Ostrahy Tajných Revolučních Vojsk, zkráceně OSTREV, vám vyslovuji pochvalu za statečnost při likvi­daci zločinecké organizace REPOTA. Protože patříte k&#160;menšině personálu, použitelné i&#160;dál, ptám se vás, jste-li připraven sloužit našemu lidu&#160;–</p>
			<p class="MLP-text para-style-override-4">dodal už nikoli Sedmý, ale jeho nový První, zvedaje louskáček gestem, které jasně označovalo Šimsovu funkci, </p>
			<p class="MLP-text para-style-override-4">–&#160;u&#160;mne?</p>
			<p class="MLP-text para-style-override-4">–&#160;Jsem, zašeptal Šimsa bez rozmýšlení, aby tím přerušil stále krutější bolest v&#160;podbřišku,&#160;– připraven!</p>
			<p class="MLP-text para-style-override-4">–&#160;Mluvíte, houkl na něho někdejší hlavní ostělník,&#160;– s&#160;generálem!</p>
			<p class="MLP-text para-style-override-4">–&#160;Jsem připraven, šeptal Šimsa znovu,&#160;– generále!</p>
			<p class="MLP-text para-style-override-4">–&#160;Nahlas! zaburácel generál, až Šimsa zavrávoral,&#160;– ostrevák se nemá zač stydět!</p>
			<p class="MLP-text para-style-override-4">Šimsa se málem překřikl.</p>
			<p class="MLP-text para-style-override-4">–&#160;Dejte mu, řekl generál uspokojen,&#160;– teď jeho doznání, plu­kovníku. </p>
			<p class="MLP-text para-style-override-4">Bývalý hlavní ostělník sáhl&#160;– vypadalo to, že Inkoustem OSTREVu je on&#160;– do kufírku a&#160;podal Šimsovi další list i&#160;s&#160;baterkou, aby si posvítil sám. Čím dále četl, tím víc chápal.</p>
			<p class="MLP-text para-style-override-4">„Nížepodepsaný doznává, že z&#160;nenávisti k&#160;revolučnímu státu významně přispěl k&#160;brutální likvidaci revoluční organizace REPOTA a&#160;osobně likvidoval jejího revolučního velitele. Jsem si vědom, že jediným trestem za tento odporný zločin je smrt, a&#160;slibuji až do event. vykonání rozsudku napravovat svou vinu neúnavnou službou revoluci. Skončil a&#160;podepsal Pavel Šimsa v.&#160;r.“</p>
			<p class="MLP-text para-style-override-4">Dočetl a&#160;z&#160;posledních sil&#160;– tlak v&#160;klíně začínal být nesnesitelný&#160;– zíral na svůj rukopis s&#160;typickými chybami v&#160;interpunkci. Vše včetně podpisu bylo tak hodnověrné, že málem začal vzpomínat, kdy to napsal; uměl si představit, že tím spíš uvěří doznání soud. A&#160;na nit jeho poznání se jako korálky navlékly osudné rozkazy Šestého, Pátého i&#160;Čtvrtého, a&#160;stejně i&#160;‚přiznání‘ Prvního; už nemohl, bohužel, pochybovat, že je údajní autoři, které právě stravoval žár krematoria či jezerní ryby, nikdy nepsali. Na této anonymní skále v&#160;přísně utajené krajině, která nejspíš nebyla ani na mapě, dozrál konečně k&#160;pochopení, že politika zdaleka není tak přímočará a&#160;stát&#160;– dokonce ani revoluční!&#160;– nebývá tak spravedlivý, jak si představoval. Strašně rád by z&#160;toho vyvodil poučení pro celý příští život, ale z&#160;papíru v&#160;jeho ruce čišel zmar. Za co?? chtělo se mu křičet, proč právě já?? Bolest ho doslova zahlcovala a&#160;on věděl, že ji vystřeluje strach.</p>
			<p class="MLP-text para-style-override-4">Generál vstal, došel k&#160;němu, vzal list a&#160;cvrnkl do něho prstem.</p>
			<p class="MLP-text para-style-override-4">–&#160;To pro případ, řekl důrazně,&#160;– že by vás někdy napadlo zahnout mi – dodal varovně, </p>
			<p class="MLP-text para-style-override-4">–&#160;kramle.</p>
			<p class="MLP-text para-style-override-4">Tlak v&#160;genitáliích překročil únosnou mez. Šimsa hlasitě za­úpěl. Proklínal se teď za milostnou zaslepenost, v&#160;níž si uložil strávit i&#160;tuto noc bez ženy, když to nemůže být ta, po které touží. Království, zazněl mu jakýsi slavný citát, který slýchal od četaře Oldy, za kurvu! Ale byl už tak zmučený, že by nedokázal ani zavolat. V&#160;nouzi nejvyšší mu vytanulo heslo, které užíval Vlk, když jim na venkovských úkoništích chyběla nějaká pomůcka: Do it yourself! Opatrně a&#160;trochu štítivě uchopil levou šikovnější rukou svůj touhou rozbolavěný úd, vybavil si andělsky čisté, pročež ďábelsky svůdné tělo Lízinky Tachecí a&#160;udělal </p>
			<p class="MLP-uroven3-nadpis para-style-override-1">37</p>
			<p class="MLP-text-bez1radku para-style-override-4">si to sám.</p>
			<p class="MLP-text para-style-override-4">Z&#160;koupelny se vrátil nový člověk. Ničivý tlak neškodně odezníval nejinak než vytržený zub. Jako každý muž, který v&#160;poryvu vášně odhodí zátěž semene, pocítil, i&#160;když to učinil tak pro sebe nezvyklým způsobem, báječnou lehkost; připadal si jako řízený balon, který pluje bezhlučně s&#160;oblaky. Vše se vrátilo do obvyklých proporcí, z&#160;ptačí perspektivy ještě přehlednějších: ona byla nezkušené, i&#160;když okouzlující dítě, zatímco on už přece jen něco&#160;– usmál se&#160;– zažil a&#160;hlavně&#160;– zvážněl&#160;– přežil.</p>
			<p class="MLP-text para-style-override-4">Také OSTREV. Politická zkušenost, která v&#160;něm vykrystalizovala oné noci, kdy se nad REPOTOU zavřely plameny a&#160;voda, měla ho už vždycky uchránit nekritické naivity. Celou svou vitalitu dal do služeb plánu, který mu paradoxně vnukl ten, kdo ho před ním varoval: jak bez prodlení a&#160;bez rizika ‚zahnout kramle‘. Měl štěstí, jaké usedá na vyvolené: sám generál vyhověl naléhání kteréhosi přítele a&#160;vyslal ho rozkazem ‚dočasně posílit státní popravčí družstvo‘, které nestačilo zvládat vlnu politických velkoprocesů. První potlesk&#160;– slyšel jej dodnes&#160;– na sebe nenechal čekat. Na žádost svého nového majstra byl vyreklamován i&#160;pro druhé kolo, a&#160;to rozhodlo: s&#160;dalším odpadem připluli na centrální úkoniště i&#160;plukovník a&#160;generál. Když je Šimsa zahlédl kukátkem čekárny, simuloval záchvat bolesti zubů. Vlkova žárlivost přerostla mezitím v&#160;sympatii, takže ho výjimečně poslal k&#160;vlastní zubařce. Ta objevila tak rozsáhlý zánět, že zub extrahovala. Přitom objevil on, že je mimořádně háklivý na bolest. Ať se přemáhal sebevíc, bránily se jeho ruce i&#160;nohy samovolně s&#160;takovou vehemencí, že už už volala dva pořízky z&#160;psychiatrie. Tu se vrátila z&#160;nákupu její černovlasá instrumentářka, a&#160;jakmile mu přidržela ruce, už se studem nepohnul, snad tady v&#160;něm vzklíčila myšlenka katyně! Dojatá lékařka požádala svého muže, aby toho citlivého chlapce pozval k&#160;nim na večeři, vyhověl jí, a&#160;Šimsa se nestačil divit, když mu koprovku servírovala jeho zubařka a&#160;majstrova žena; že byla puritánka jako Vlk, Šimsa před ní svou sexualitu skrýval, pročež mu léta hledala nevěstu, vycházela přitom ze svého typu a&#160;on těm plochým blondýnkám zoufale unikal. S&#160;oteklou tváří spěchal tehdy zpět na pracoviště, čímž si vysloužil pochvalu i&#160;prémii; nepochlubil se přirozeně, že se chtěl přesvědčit, jsou-li ‚ostreváci‘ opravdu hotovi. Pak požádal Vlka o&#160;náhradní volno a&#160;týden si vyhazoval z&#160;kopýtka jako maturant, který se vidí mít nejhorší v&#160;životě za sebou.</p>
			<p class="MLP-text para-style-override-4">Skutečně měl. Objevil, že stát není Bůh, a&#160;kupodivu ho to nezlomilo, naopak, tou zkušeností občansky dospěl. Pochopil, že spíš než ve sféře vysoké politiky, kde může být až příliš snadno sestřelen či zasažen bludným meteoritem, uskuteční mladé ideály, bude-li se držet svého kopyta: poctivé práce, která mu dovolí rozvinout všechno nadání, a&#160;to pod ochranou zákona. Svou minulost ovšem neodepsal, hnusili se mu dospělí muži, kteří si veřejně sypali na hlavu celé popelnice, díval se na ni kriticky, ale s&#160;pochopením, asi jako umělec přehlížející raná díla. Snažil se navázat na vše pozitivní a&#160;vyvarovat se chyb, hlavně bezbřehého nadšení a&#160;slepé důvěřivosti. Dík tomu našel ve společnosti, kde se revoluce stala mezitím stálou institucí, pevné místo a&#160;vzápětí i&#160;opravdového otce, kterého tolik hledal&#160;– nikoli v&#160;avanturistovi, jací se zjevují a&#160;mizí, aniž byli s&#160;to poskytnout dětem základní jistoty, ale v&#160;muži tak vzdělaném, vyrovnaném a&#160;užitečném, jako byl Vlk. V&#160;dohledu jeho majáku šťastně proplul úskalími dvaceti let. Proč by tedy teď, kdy se konečně vybouřil a&#160;zatoužil po pravé lásce, v&#160;níž propastnou vášeň harmonicky vyrovnává výsostná něha, neměl úspěšně zvládnout i&#160;poslední peřej?</p>
			<p class="MLP-text para-style-override-4">Ležel dosud nahý na nerozestlaném gauči, ale dojem, že se vznáší, příjemně přetrvával. Ukojené pohlaví předalo opět kormidlo osvěženému mozku, a&#160;tak mohl z&#160;nadhledu studovat dějiště nadcházející operace. Byly tu tři překážky. Vlk se svou absolutní morálkou, která nepřipouštěla mimomanželský styk a&#160;kategoricky zakazovala promiskuitu na pracovišti, natož mezi pedagogem a&#160;žačkou! A&#160;co Vlková? napadlo ho; rozhodl se přepadnout ji v&#160;pondělí v&#160;ordinaci a&#160;učinit si z&#160;ní spojence, i&#160;kdyby ho to mělo stát chrup. Byla tu za druhé paní Tachecí, která si vysvětlila ten nešťastný koitus, ke všemu jen interruptus, po svém a&#160;postaví se nejspíš na odpor nejen jako zraněná matka, ale i&#160;zhrzená milenka. A&#160;byl tu především doktor Tachecí, v&#160;Šimsově vzpomínce asiatsky nevypočitatelný, který mohl rozpoutat pravé peklo nejen jakožto okradený otec, ale i&#160;kdyby se mu ze msty přiznala, jako podvedený manžel. Ano, jediná cesta přes tři překážky vedla skrze čtvrtou&#160;– Šimsa se znovu vzrušil a&#160;mozek musel přesvědčovat tělo, že na ni myslí jen jako stratég&#160;–, skrz panenskou blánu vyvolené. Jakmile jí projde, a&#160;k&#160;tomu měl sílu i&#160;chuť!, jakmile causa belli, jak říkal Doktor, nebude nedotknutelná virgo intacta, jak říkával Vlk, ale normálně, jak čítal v&#160;moderní literatuře, ‚zbouchnutá‘ dcerka, změní se poměr sil k&#160;nepoznání!</p>
			<p class="MLP-text para-style-override-4">Především se po jeho bok postaví ona sama, aby mohla být co nejdřív už bez překážek protýkána a&#160;protékána. Pak zafungují mechanismy měšťácké morálky, kterou nenáviděl, ale teď potřeboval, hlavně heslo&#160;– Jak tu hanbu přikrýt. Poté on hodí na misku vah svou čest i&#160;cit a&#160;současně takticky požádá Vlka, aby mu šel za svědka. S&#160;nezdarem nepočítal. Viděl už rudý běhoun, rozvinutý od gotických dveří radnice k&#160;secesnímu kočáru, hněď koní, čerň svého i&#160;Vlkova fraku, bělost Lízinčina závoje, bledězelený špalír vycházkových uniforem vězeňské stráže i&#160;smíchem zrůžovělé tváře děcek, kladoucích švarnému páru na krk pro štěstí společnou oprátku, tím účinnější, že </p>
			<p class="MLP-text para-style-override-4">použitou. Viděl největší salonek nejlepšího hotelu ve městě, stoly prohýbající se pod tíhou kaviáru, lososů a&#160;telecího mozečku, ano, musí tam být už z&#160;pověrčivosti, ať v&#160;paštikách, či gratinovaný, zátky sektu&#160;– manželé, rodiče a&#160;svědci budou ovšem pít pravé šampaňské&#160;– bušící o&#160;strop, a&#160;viděl především její oči vyhledávající střídavě jeho a&#160;zas ručičky hodin v&#160;touze popohnat čas a&#160;přeskočit do prostoru, kde začne jejich společný život, a&#160;tehdy si uvědomil, že to nebude žádný beztvarý prostor ze sna, ale než něco vymění, koupí či postaví, tento malý byt, staromládenecká garsoniéra, jejíž spartánská strohost měla vzít milenkám jakoukoli naději, že by se tu mohly uhnízdit, a&#160;která jako by se teď nemohla dočkat, že tu Ona rozloží kelímky a&#160;rozvěsí ramínka. Že na tomto lůžku, ringu nesčetných milostných bitek, ve kterých po léta vítězil, se teď dá poprvé odpočítat. A&#160;že právě za této porážky bude možná počat jeho… oslnila ho myšlenka, že on, který od své kolébky-popelnice hledal otce, se jím může stát sám, </p>
			<p class="MLP-text para-style-override-4">–&#160;dva, tři, čtyři, počítal nahlas vyprahlými rty, jako by ten okamžik už nastal,&#160;– sedm, osm, devět, des.…Zaúpěl. Ačkoliv ležel bez hnutí, ruce i&#160;nohy vytrčeny jako při lámání kolem, byla představa tak živá a&#160;nezadržitelná, že se zhmotnila a&#160;vyrazila znovu z&#160;jeho klína, bílá láva, která mu dlouhé vteřiny pršela na břicho, stehna i&#160;tvář.</p>
			<p class="MLP-text para-style-override-4">Byl natolik zajatcem své vášně, že ani nepozdravil domovnici, která uraženě přestala zametat a&#160;fixírovala ho pohledem, aby mu pak rychle ustoupila z&#160;cesty, když spatřila jeho výraz; nebyla to však nepříčetnost, ale už zase znovu touha, co ho po hodinách mučivého polobdění vyvrhlo na břeh </p>
			<p class="MLP-uroven3-nadpis para-style-override-1">38</p>
			<p class="MLP-text-bez1radku para-style-override-4">rána a&#160;protáhlo za volantem sportovního vozu řídkým sobotním provozem k&#160;bráně jatek. Pod sochou telete, důvěřivě hledícího na sochu řezníka s&#160;palicí, spatřil poskakující postavičku. Zář jejích vlasů mu vrátila soudnost, připomněl si první přikázání milostného lovu: Čím víc od ní chceš, tím míň po ní žádej. Dupl na brzdy a&#160;zastavil bravurně těsně vedle ní.</p>
			<p class="MLP-text para-style-override-4">–&#160;Tachecí, řekl co nejledabyleji, aby zakryl své vzrušení,&#160;– je vám zima?</p>
			<p class="MLP-text para-style-override-4">Lízinka byla zaujata zvláštním jevem. Kdykoli vyskočila, zdálo se, že řezník spouští palici. Kdykoli přidřepla, zdál se palici zvedat. Když stála nehnutě, nehýbal se ani řezník a&#160;tele mohlo doufat. Na otázku zavrtěla hlavou.</p>
			<p class="MLP-text para-style-override-4">Docent se rozhlédl, jako by nevěřil očím.</p>
			<p class="MLP-text para-style-override-4">–&#160;Kde jsou všichni? zeptal se s&#160;dobře hraným překvapením.</p>
			<p class="MLP-text para-style-override-4">V&#160;odpověď pokrčila ramínky.</p>
			<p class="MLP-text para-style-override-4">–&#160;Zatraceně, zaklel s&#160;věrohodným úlekem,&#160;– nebyl tenhle sraz o&#160;hodinu dřív?</p>
			<p class="MLP-text para-style-override-4">Aby jí nezbyl čas na úvahy, natáhl se, otevřel druhé dveře a&#160;zavelel hlasem podrážděného kantora.</p>
			<p class="MLP-text para-style-override-4">–&#160;Rychle! Ať je chytnem!</p>
			<p class="MLP-text para-style-override-4">Dál už záměrně mlčel, aby nezvyklou dotěrností nevzbudil podezření. U&#160;vjezdu na dálnici zmáčkl knoflík vedle zapalovače; skvěle vyvinutým periferním viděním&#160;– úkonář musí vidět za roh, učil žáky, on a&#160;krotitel pracují s&#160;materiálem, který je bez morálky, a&#160;proto schopen všeho!&#160;– sledoval s&#160;uspokojením, jak ji okouzlil mechanismus, který vzadu složenou střechu nejdřív vykasal jak plachtu a&#160;pak hermeticky přiklopil na vůz. S&#160;teplým vzduchem jako by do kabiny proudila intimní atmosféra. Uvědomil si, že je s&#160;ní poprvé sám, na dotyk kůže, dokonce v&#160;separé malé pojízdné ložnice. Ano, na palubní desce byl i&#160;knoflík, který sklápěl přední opěradla do úrovně zadního sedadla, takže vznikal polní gauč, na němž už otevřel životu nejednu pannu, pokud mu nestály za to, aby je pouštěl do bytu či vozil až na chatu. Lízinčin čistý a&#160;bezbranný profil v&#160;něm probouzel takovou úzkost, aby ji neztratil, že byl v&#160;pokušení opustit dálnici prvním výjezdem a&#160;udělat jí to v&#160;nejbližším lese. Hlupáku! okřikl se vzápětí, tohle není žádná z&#160;těch černovlasých lolitek, co nastupují už bez kalhotek! Teď mu také došlo, že vůně mateřídoušky a&#160;rmenu, kterou tak intenzivně cítí, nevychází z&#160;krajiny, na jejíž pancíř teprv klepaly paprsky sílícího slunce&#160;– je jaro!, připomněl si vzrušeně, dneska začíná jaro! –, ale z&#160;jejího těla, které ještě nepoznalo parfém, tak jako její duši dosud nenavštívila vášeň. Ne, nechtěl se jí zmocnit jako tuctové ‚píchalky‘ jak jim říkal, kterých se po použití štítil. Chtěl ji mít jako královnu: na posteli s&#160;nebesy, za hřmění děl a&#160;jásotu davu.</p>
			<p class="MLP-text para-style-override-4">Z&#160;fantazírování ho vytrhl alarmující zvuk: to ručička otáčkoměru prošla kritickou i&#160;zakázanou zónou a&#160;cvakala o&#160;zarážku. Vystřízlivěl a&#160;s&#160;rutinou zkušeného pilota po milimetrech popouštěl pedál plynu, až byl výkon vozu v&#160;normě. Zarazilo ho, jak snadno mohl přetočit motor a&#160;ztroskotat se všemi svými záměry v&#160;této otevřené a&#160;frekventované krajině. Současně mu utkvělo a&#160;podivně ho deprimovalo, že když přetížený stroj vibroval v&#160;každém švu, dívka nehnula brvou. Panna…, opakoval v&#160;duchu a&#160;vytanul mu školní obraz, na němž se podobně útlá bytost opírala v&#160;brnění o&#160;těžký meč. Nezvyklou nervozitu rychle zaplašil; jeho šarm a&#160;sex-appeal dosud dokázaly, že i&#160;nejželeznější panny samy odložily zbroj a&#160;otevřely mu brány.</p>
			<p class="MLP-text para-style-override-4">Málem přejel výjezd předepsaný itinerářem, a&#160;jen odvážný smyk ušetřil mnohakilometrovou zajížďku; ani teď, všiml si, se neulekla. Ještě půl hodiny kroužil okresními silnicemi kolem polí s&#160;mohylkami šedivého krupičnatého sněhu, než je s&#160;přerušovaným svištěním vsál tunel holé, ale pusté aleje. Proti nim rychle narůstalo starorůžové průčelí. Šimsa brzdil, intervaly mezi svisty se prodlužovaly, až se daly na větvích rozeznat pupence, už připravené k&#160;salvě jara. Pod koly zabubnovaly klády můstku a&#160;vůz zastavil před vodním zámkem, v&#160;němž byl depozitář Orientálního muzea. Hladinu jezera čeřily jen štíhlé trupy dvou labutí, které se předčasně vrátily z&#160;jihu a&#160;nevěděly, co se sebou, jako první lázeňští hosté. Krom nich nebyl široko daleko živý tvor, natož mikrobus s&#160;celou třídou.</p>
			<p class="MLP-text para-style-override-4">–&#160;Jak to…? znepokojil se Šimsa. Vystoupil a&#160;rozhlížel se, snažil se objevit nějaké parkoviště, než si uvědomil, že podlehl vlastní fikci. Tím přesvědčivěji ji rozvíjel.</p>
			<p class="MLP-text para-style-override-4">–&#160;Zeptám se po nich, oznámil dívce a&#160;vykročil k&#160;malé fortně v&#160;těžkých dvoukřídlých vratech. V&#160;kuchyni, kam ho navigovala vůně husí pečeně&#160;– jak ji správcová žena podlévala, napadlo ho, že je to možná labuť, a&#160;pocítil lehkou nevolnost&#160;–, se dozvěděl přesně to, co sem ráno jménem Vlka zavolal. Když opět vyšel ven, musel se zhluboka nadýchnout čerstvého vzduchu. Napěchován kyslíkem, zkameněl.</p>
			<p class="MLP-text para-style-override-4">Lízinka se protahovala. Zapažila ruce, zapřela se napnutýma nohama o&#160;podlahu před sebou a&#160;zaklonila se tak, že její tělo leželo jak tětiva luku na opěradle. Přitom jí spadly cípy rozepjatého svetříku a&#160;bílé tričko vymodelovalo prsy, které potvrdily Šimsovo očekávání. Hned nato skoro vykřikl, jak neočekávaně a&#160;střelhbitě reagovalo jeho pohlaví; vypasované džíny bolest znásobily. Sten ho zachránil před zalknutím kyslíkem, ale to bylo vše. Zdánlivě vymřelá krajina měla tisíce očí a&#160;ze zámku hrozil kdykoli někdo vyjít; nemohl si tedy pomoci žádným způsobem. Ke všemu otevřela dívka oči a&#160;on by byl přísahal, že v&#160;nich zahlédl výsměch. Zaťal zuby, vrazil pravou pěst do kapsy kalhot, aby zmírnil tlak zleva, a&#160;vyrazil k&#160;vozu.</p>
			<p class="MLP-text para-style-override-4">Lízinka ho pozorovala. Kdykoli udělal krok pravou nohou, na­pjala pravá pěst pravou kapsu. Kdykoli nakročil levou, rýsovala se v&#160;levé kapse levá pěst, ačkoli ji měl současně zaťatou do opasku s&#160;komplikovanou přezkou v&#160;podobě podkovy.</p>
			<p class="MLP-text para-style-override-4">Obluzený tou řezavou bolestí, jakou nezažil od jisté bartolomějské noci, i&#160;hladovou vášní, kterou luk jejího těla napnul k&#160;nepříčetnosti, odhodil taktiku. Buď, říkal si, se mi ten výsměch zdál a&#160;já klopotně udržuji v&#160;chodu aparát rafinovaných lstí, abych dobyl bezelstné dítě, anebo dávno ví, oč jde, a&#160;pak se prodlužováním téhle hry zdržuju i&#160;ztrapňuju! Rozehrál ji až do stadia, kdy musel dívku dostat stůj co stůj, dokonce touha-netouha. Jen jako jeho milenka mohla spolknout lež, která by ho v&#160;očích jeho žačky zničila. A&#160;tak na ni teď naráz vychrlil všechny věty vymyšlené v&#160;noci, aby ji v&#160;průběhu dne postupně a&#160;nenápadně směrovaly k&#160;cíli.</p>
			<p class="MLP-text para-style-override-4">–&#160;Nepřijeli, mluvil, jako by telegrafoval.&#160;– Šéf má housera. Nedovolali se nás. Nezajedem si aspoň na oběd? Znám tu prima podnik. A&#160;co s&#160;načatým večerem? Nedáte si irskou kávu? Mám náhodou blízko chatu. Ráno jdu připravit úkon. Chcete si udělat zápočet? Můžete tu klidně přespat. Tak&#160;–</p>
			<p class="MLP-text para-style-override-4">zeptal se bez okolků, </p>
			<p class="MLP-text para-style-override-4">–&#160;co?</p>
			<p class="MLP-text para-style-override-4">Byl rozhodnut odvézt ji k&#160;sobě násilím, ale přál si, aby řekla Ano; její souhlas měl cenu snubního prstenu, protože by tím přijala spoluodpovědnost. Svezla se na sedadlo a&#160;zacvakla karabinku bezpečnostního pásu. Odpověď nebyla jednoznačná, ale mohl si ji vyložit po svém. Syknul, když se skládal za volant, jako by měl levou nohu ze dřeva, ale pak nalehl pravou na pedál automatiky a&#160;vůz ječivě vyrazil do poslední etapy. Na oběd ovšem nevzdechl a&#160;z&#160;postupných přejezdů byla stokilometrová trasa. Absolvovali ji mlčky, a&#160;přece se mu zdálo, že trvala okamžik. Jistě i&#160;proto, že akutní záchvat ustoupil podráždění, svým způsobem příjemnému, a&#160;že cestou do nejmenších podrobností promyslel poslední akt hry, který měl vyvrcholit prvním aktem lásky.</p>
			<p class="MLP-text para-style-override-4">Šimsova chata se zvenku nelišila od jiných v&#160;tomto rekreačním koutě, vzdáleném dvacet pět kilometrů od středu metropole. Dostal ji za babku, když majitelce, která podplatila napřed bachaře, aby ho vypátrala a&#160;uprosila, musel slíbit, že udělá vraha jejího muže, zřejmě milence, naprosto bezbolestně; marně ji ujišťoval, že tak pracuje vždycky, byla to prostá žena, která uvěřila v&#160;dobrotu jiných, až když ji něco stála. Nakonec byl dvojnásob rád: objevil zapomenutý způsob předchůdců, jak si v&#160;hubených letech přivydělat, a&#160;získal chatu s&#160;ideální polohou: dvě desítky kilometrů opačným směrem ležela stará věznice, kam byly delegovány úkony, kdykoliv se jich v&#160;centrální&#160;– osazenstvo pak zachvacovala nebezpečná neuróza&#160;– nahromadilo víc. Dokud aktivně sportoval a&#160;běhal do práce pěšky, měl to na obě strany stejně blízko. Pak se zmohl, propadl démonu rychlé jízdy, ale současně vydala plody mravenčí kultivační práce, kterou ho léta obrušovali Vlk a&#160;hlavně Vlková. Proměnil sklep chaty v&#160;úl, kam snášel a&#160;kde ztvárňoval své nápady, pobízen ctižádostivou myšlenkou dohnat&#160;– a&#160;proč to tajit: i&#160;předehnat!&#160;– svého učitele. V&#160;obytných prostorách dal průchod svému vidění světa: poctivě zasloužený přepych doplňovala špičková a&#160;fungující technika.</p>
			<p class="MLP-text para-style-override-4">Když mu teď zvukové čidlo na zahoukání zvedlo vrata garáže a&#160;fotobuňka otevřela dveře do předsíňky, měl se čím chlubit. Okenice nesundal, protože venku bylo slunečné odpoledne, ale uvedl do chodu hi-fi set&#160;– zvolil atraktivní kazetu, kterou mu sehnal Doktor ze zábavných nahrávek skupiny odsouzené pro reakční hudbu&#160;–, při jehož spuštění se v&#160;obýváku rozsvítila barevná světla, a&#160;otevřel bar. S&#160;lahví irské whisky vedl dívku kolem myčky nádobí ke sporáku opatřenému digestoří, kde zapnul kávomlýnek. Mezitím jí ukázal vlastnoruční plastiku, které říkal žertem Tabule sestřelů: lepil na ni od začátku krátké odřezky z&#160;každého provazu. Aby se nezdržovala počítáním, pochlubil se, že je jich devadesát osm.</p>
			<p class="MLP-text para-style-override-4">–&#160;Asistence, zazubil se,&#160;– na rozdíl od hokejistů nepočítám!</p>
			<p class="MLP-text para-style-override-4">Zavedl ji i&#160;na WC, zdvořile požádal, aby usedla, a&#160;pásl se na jejím údivu, když z&#160;nádržky zazněla zvonkohra, vánoční dárek od Vlků, kde ji poprvé obdivoval. Pak přišla na řadu Šimsova chlouba&#160;– sklep. Měl v&#160;něm dílnu, jaká by uspokojila zámečníka, elektrikáře i&#160;truhláře. A&#160;uprostřed pod reflektorem, v&#160;jehož ostrém světle vynikal moderní design, stál plod mnohaletého úsilí, vynález, který zasloužil predikát ‚převratný‘. Stál tu v&#160;prototypu tři roky a&#160;měl stát tak dlouho, dokud Vlk neodejde na zasloužený odpočinek. Šimsa mu přál dlouhou výdrž, ale musel být připraven, že se pak jedničkou v&#160;oboru i&#160;na škole stane on, proto včas uchystal vlasti inaugurační dar mimořádné ceny: věšecí stůl.</p>
			<p class="MLP-text para-style-override-4">Zatím jej neukázal ani Vlkovi. Lízinka byla od dob OSTREVu první tvor, který mu vracel pocit prvotní důvěry. Není, říkal jí teď, a&#160;vlastní hlas mu vzrušením zněl cize, novinkou, že při úkonu na věříně nelze vyloučit nemilá překvapení a&#160;nežádoucí efekty. Dokud cítí pevnou zem, má zákazník tendenci bojovat o&#160;svůj život, bez ohledu, že ten už patří státu. Zvlášť odolný vaz je s&#160;to i&#160;minuty vzdorovat nejlepší ešce i&#160;nejperfektnějšímu cuku; to je ovšem na věšáku&#160;– maně sklouzl do zakázaného argotu&#160;– zřetelně vidět a&#160;fyziologické úkazy zvyšují animozitu vůči úkonářům.</p>
			<p class="MLP-text para-style-override-4">–&#160;Věšecí stůl, pokračoval Šimsa a&#160;položil na něj svázanou loutku v&#160;životní velikosti, kterou si také ušil sám, aby nevyvolal zbytečné řeči,&#160;– tyto problémy odstraňuje. Zákazník je už z&#160;čekárny přinášen v&#160;balíku, takže nemá nejmenší šanci. A&#160;sám úkon se přibližuje čistotou elektrokuci. Stiskl tlačítko.</p>
			<p class="MLP-text para-style-override-4">Po obou stranách vyjely zpod desky tři páry ocelových polokruhů, které se s&#160;cvaknutím spojily v&#160;obruče: jedna těsně obepnula kotníky loutky, druhá boky a&#160;třetí krk. Vzápětí se stůl rozdělil tak, že se větší díl s&#160;tělem a&#160;menší s&#160;hlavou rozskočily. Ačkoli mezera činila sotva osm centimetrů, muselo natažení spolu s&#160;trhem bezpečně stačit k&#160;zlomení vazu.</p>
			<p class="MLP-text para-style-override-4">–&#160;Eventuální chyba, pokračoval Šimsa,&#160;– se na zákazníku neprojeví a&#160;dá se napravit libovolným opakováním; obruč na krku má i&#160;funkci roubíku, moč a&#160;výkaly zůstanou při vodorovné poloze v&#160;šatech a&#160;neruší důstojnou atmosféru. Může být, končil rozechvěle,&#160;protože jako každý autor začal své dílo skutečně vnímat teprve s&#160;divákem,&#160;– namítnuto, že stůl odporuje liteře zákona, která nařizuje pověšení. Nikoli! Stiskl jiné tlačítko a&#160;nemusel nic dodávat: obruč na krku byla připevněna k&#160;teleskopické tyči, která se teď rychle vysouvala, zvedajíc horní polovinu těla. Nepřesáhla půl metru, ale loutka i&#160;v&#160;polosedě zřetelně, třebaže jen symbolicky, visela za krk. Zákon byl naplněn.</p>
			<p class="MLP-text para-style-override-4">Uváděl stůl do původního stavu a&#160;napjatě hleděl na dívku. Ko­nečně odtrhla zrak od krku loutky, který se protáhl v&#160;husí, a&#160;on četl v&#160;jejích očích poprvé zájem zřetelně překračující školní vztahy. Neztrácel čas. Vyvedl ji nahoru s&#160;návrhem, aby se po cestě vykoupala. Do proudu vody nalil několikanásobnou dávku přípravku, takže hladinu pokryla pěna hustá jako šlehačka.</p>
			<p class="MLP-text para-style-override-4">–&#160;Budete jak pod peřinkou! volal s&#160;předstíranou bodrostí, zatímco se v&#160;koupelně svlékala,&#160;– a&#160;já vám podám kafíčko!</p>
			<p class="MLP-text para-style-override-4">Vždycky si zakládal na tom, že se mu ženy vzdávaly samy, a&#160;hnusil si muže nahrazující sex-appeal alkoholem, nebo dokonce drogami. Svou specialitu vaříval, až když jeho partnerky umdlévaly; dózoval jim whisky podle jejich stavu, sobě jen caffe-puro, navíc bez kofeinu, v&#160;tom zůstal sportovcem-amatérem, který zásadně nedopuje. Aby se nespletl, užíval dvou starých grogových sklenic, na jedné byl vyleptán mladík s&#160;pérem na klobouku, na druhé dívka s&#160;renesanční čelenkou: tu teď naplnil whisky ze dvou třetin. Tentokrát s&#160;irskou kávou začal, aby se Lízinka rychleji zbavila zábran.</p>
			<p class="MLP-text para-style-override-4">–&#160;Schovat! zvolal pokrytecky, vstupuje současně do koupelny,&#160;– budu pít s&#160;vámi, aby vám nebylo…</p>
			<p class="MLP-text para-style-override-4">Oněměl, podoben hlídači galerie, který na místě tuctového portrétu najde Renoira. Zelenkavé kachlíčky, s&#160;nimiž tu vždy surově kontrastovala vraní čerň, staly se teď sametem, na který splývalo zlaté hedvábí. Krom vlasů čněl z&#160;bílého mušelínu pěny jen jemný obličejíček, ale vědomí, že jeho nositelka je na dosah ruky celá a&#160;nahá, ho vydráždilo do maxima. Bohužel byl dosud v&#160;cestovním, upnut opaskem, zipy a&#160;patentkami, a&#160;držel v&#160;každé ruce vrchovatou sklenici.</p>
			<p class="MLP-text para-style-override-4">Než jednu bez rozmyslu podal jí a&#160;druhou postavil na umyvadlo, než dívce číši zase odebral, protože překážela jeho záměru, a&#160;než konečně volné ruce rozepnuly komplikovanou podkovovitou přezku, příroda ho předběhla. Málem zrudl, když ucítil horké vlhko na stehnech, ale stačil trapas odvrátit.</p>
			<p class="MLP-text para-style-override-4">–&#160;Taky si, řekl, podávaje jí opět číši do pěny, kde tušil ruku,&#160;– udělám pohodlí, dejte si chutnat, dokud je teplá!</p>
			<p class="MLP-text para-style-override-4">Sňal z&#160;věšáku, pod nímž ležela hromádka dívčích šatů, dlouhý župan z&#160;tmavomodrého manšestru a&#160;odcházeje vrhl na ni svůj typický úsměv, který oplakávala její matka. Nemohl tušit, že nevýznamnou&#160;– při jeho potenci&#160;– polucí začal v&#160;jeho osudu tektonický zlom, jaké neviditelně předcházejí seismickým katastrofám.</p>
			<p class="MLP-text para-style-override-4">Ačkoli ze sebe lepivé džínsy i&#160;prádlo doslova strhal, stačila dívka mezitím vyprázdnit sklenici do dna. Příchuť whisky vstřebal šlehačkový filtr a&#160;ona si ve své nezkušenosti myslela, že pije vídeňskou kávu. Když se Šimsa vrátil do koupelny, lekl se jako hlídač galerie, který na místě cudného Renoira najde obscénní porno. Lízinka už neležela pod voňavým příkrovem naplňujícím koupelnu hlasitým šelestem, jak vypouštěly duši mýdlové bublinky. Horká, vysoce okysličená lázeň i&#160;vřelý, silně alkoholizovaný nápoj způsobily, že musela vynořit nohy i&#160;paže, aby se ochladila; přitom vyplula z&#160;pěny ňadra, která překonala Šimsovy nejoptimálnější představy.</p>
			<p class="MLP-text para-style-override-4">Měla je vysloveně malá, ale jejich posazení, proporce, hmotnost a&#160;hlavně jemná elegance, s&#160;níž se skoro neznatelně odpoutávala od hrudi, jako by na sebe nechtěla upozornit, aby náhle provedla nečekaný výpad dvěma ostrými žihadly bradavek, ustoupila smělou křivkou zpět a&#160;znova se spojila s&#160;tělem v&#160;tupém úhlu takové dokonalosti, jakou zná jen antické sochařství, ňadra stejně nevinná jako nebezpečná, přehledná jako záludná, dojemná jako vyzývavá&#160;– ho ohromila.</p>
			<p class="MLP-text para-style-override-4">Přesto pocítil zklamání. Počítal, že dívka bude o&#160;své panenství zápasit úporněji, a&#160;byl ochoten prodlužovat boj co nejdéle, aby na to měli oba silnou vzpomínku. Ale zas neposkvrněnost, s&#160;jakou se mu oddávala, nespouštějíc z&#160;něho vážné a&#160;jakoby rozpité oči, mu všechno bohatě vynahrazovala. Teď už nemusel a&#160;ani nesměl čekat! Téměř slavnostním pohybem zatáhl za šňůru županu, kterou sotva dovázal. Lízinka&#160;– je pozorovala. Těsně vedle pana docenta stál muž, nejspíš dvojče, protože se mu úžasně podobal, až po dlouhý tmavomodrý župan. Snažila se poznat, který z&#160;nich je pan docent, ale tu oba dva stejným pohybem rozvázali šňůry, shodili župany a&#160;byli si ještě podobnější. Pak současně vstoupili do vany, uklouzli a&#160;upadli na ni. Musela se smát, jak jich s&#160;ní byla najednou plná vana a&#160;jak se ti dva komicky smekali a&#160;museli se jí pořád chytat. Zamrzelo ji, když si všimla, že nemá podprsenku; bála se, že se pan docent s&#160;bratrem budou zlobit.</p>
			<p class="MLP-text para-style-override-4">Když Šimsa na dívku netrpělivě dolehl, zkazila mu první požitek vlna: ústa otevřená k&#160;polibku měl plná štiplavé pěny. Zbavoval se jí jazykem a&#160;přitom rozvíral koleny dívčina stehna; rozhodl se dobýt ji hned ve vaně, aby dlouho netrpěla, ověřil si nejednou, že vlahá voda defloraci ulehčuje. Pak zjistil, že si jako slušná dívka oblékla do vany spodní díl plavek, který měl elastický pásek s&#160;provlékací sponou. Proč jen spodní? mátlo ho; netušil, že z&#160;roztržitosti. Místo aby ji zahrnul něžnostmi, musel proto luštit neznámý mechanismus, navíc poslepu. Nepropadl však nervozitě, ale uměl se naopak soustředit jako v&#160;rozhodujících momentech, kdy navlékal zákazníkům smyčku a&#160;současně je podrážel, střed ešky však musel přesto přistát za uchem v&#160;místě velkém jako pětikoruna. Podařilo se mu sponu vyháknout; hned zajel oběma dlaněmi za plavky, roztáhl je a&#160;obratně přetáhl přes příjemně malé a&#160;tuhé hýždě i&#160;dlouhé hladké nohy. Jak ji&#160;– a&#160;sebe s&#160;ní&#160;– převracel na bok, aby akci dokončil, napil se tak, až se zakuckal. Reflexivně si zakryl ústa svou šikovnou levičkou, ve které držel plavky.</p>
			<p class="MLP-text para-style-override-4">Legrační zápas, při němž byla chvíli nahoře, chvíli dole, tolik připomínající dětské vodní hrátky s&#160;otcem při březích rybníků, se jí tak zalíbil, že si ani nevšimla, kdy jeden z&#160;pánů z&#160;vany odešel. Ještě chvíli se z&#160;pěny vynořovali střídavě, až náhle zbyl jediný, který se rozkuckal a&#160;zakrýval si pusu kapesníkem připomínajícím její plavky. To ji rozveselilo, a&#160;pak ještě víc, když ten zbylý, zřejmě pan docent, protože jí tykal, s&#160;ní začal hrát bříško-bříško. To byla její oblíbená vodní hra, při níž se s&#160;otcem držívali kolem krku a&#160;pod vodou do sebe ducali. Prohrál, kdo uhnul. Lízinka statečně držela.</p>
			<p class="MLP-text para-style-override-4">Voda, pěna i&#160;kašel poněkud otupily Šimsovy smysly a&#160;rozhodně rozptýlily jeho pozornost. Ale dívčino odevzdání bylo absolutní a&#160;spolupráce tak snaživá, že v&#160;určitém okamžiku pocítil, jak klín, dělící dosud jejich klíny, naráz povolil, a&#160;on triumfoval: stalo se! Šťastný výraz v&#160;její tváři mu byl důkazem, že se to vzácně obešlo bez bolesti, a&#160;tu vystupňoval úsilí, aby ji hned napoprvé dovedl až k&#160;vrcholu; odporovalo to sice všem jeho zkušenostem, ale nebyl snad tento vztah v&#160;každém ohledu zázračný? Co ho přitom zaujalo a&#160;překvapovalo stále víc, byla nezvyklá nehmotnost v&#160;krajině styku. Ponejprv v&#160;životě neměl při aktu pocit tělesnosti, ale jakési nadzemské prostupnosti a&#160;bezbřehosti, takové, blesklo mu hlavou, je asi neposkvrněné početí…! Mimoděk vyslal na průzkum levou ruku.</p>
			<p class="MLP-text para-style-override-4">Vzápětí ji vymrštil z&#160;vody, jako by si ji uťal za křivé svědectví. Přesvědčil se pravou, i&#160;když tím zcela zrušil objetí. Potvrdila mu neuvěřitelnou pravdu: jeho mužství bylo ve stavu, který poeticky definoval světoznámý státník, když upozorněn už jako stařec na rozepnutý poklopec, podotkl nostalgicky&#160;– Mrtvý orel z&#160;hnízda nevyletí.</p>
			<p class="MLP-text para-style-override-4">Ohromený Šimsa zjistil, že celý čas s&#160;Lízinkou jen dojemně a&#160;neškodně dováděl jako bratr se sestrou.</p>
			<p class="MLP-text para-style-override-4">Levou rukou vytáhl průkaz v&#160;karmínových deskách a&#160;přiložil jej k&#160;otvoru.</p>
			<p class="MLP-text para-style-override-4">–&#160;Kat! ohlásil se raději populárním slovem, protože ji tu viděl poprvé,&#160;– dělejte, ženská, nemám čas!</p>
			<p class="MLP-text para-style-override-4">–&#160;Já vás nesmím pustit, řekla </p>
			<p class="MLP-uroven3-nadpis para-style-override-1">39</p>
			<p class="MLP-text-bez1radku para-style-override-4">tlusťoška,&#160;– nic tu o&#160;vás nemám.</p>
			<p class="MLP-text para-style-override-4">–&#160;Ani na zítřek? zeptal se Šimsa nervózně. Pravičkou stále hladil Lízinčiny prsty, snažil se ji doteky elektrizovat, aby s&#160;ní neztratil kontakt.</p>
			<p class="MLP-text para-style-override-4">Tlustá strážná studovala jakési lejstro.</p>
			<p class="MLP-text para-style-override-4">–&#160;To jo, řekla konečně.</p>
			<p class="MLP-text para-style-override-4">–&#160;No tak otevřte!</p>
			<p class="MLP-text para-style-override-4">–&#160;Dneska ne, rozhodla strážná,&#160;– až zejtra.</p>
			<p class="MLP-text para-style-override-4">Jak skoro zaplňovala úzký průjezd okresní věznice, kam nahlížel vysouvacím průhledem v&#160;bráně, držíc pohromadě snad jen dík kšírům s&#160;pistolí, kterou by jistě netrefila slona, byl by na ni nejradši plivl. Ale znal tenhle typ: zabouchne jim před nosem a&#160;mohou se třeba umlátit. A&#160;on za každou cenu potřeboval dovnitř. Pohlédl na zápěstí. Blížila se jedenáctá.</p>
			<p class="MLP-text para-style-override-4">–&#160;Neblázněte, kolegyně, řekl prosebně,&#160;– zítřek začíná za hodinu.</p>
			<p class="MLP-text para-style-override-4">–&#160;No! řekla,&#160;– tak si zatím skočte na pivo.</p>
			<p class="MLP-text para-style-override-4">Horečně přemýšlel a&#160;mozek ho nezklamal.</p>
			<p class="MLP-text para-style-override-4">–&#160;Kdo je dneska režimák? zeptal se, než jim stačila zmizet.</p>
			<p class="MLP-text para-style-override-4">–&#160;Dovolte! nafoukla se důležitě,&#160;– to já vám přece nesmím…</p>
			<p class="MLP-text para-style-override-4">–&#160;Poručík Hons? střelil od boku a&#160;hned jí četl v&#160;očích, že se naštěstí strefil,&#160;– tak mi ho zavolejte!</p>
			<p class="MLP-text para-style-override-4">Dala najevo odpor aspoň tím, že třískla okénkem. Šimsa ihned strhl dívku do náruče a&#160;přisál se k&#160;jejím rtům. Bylo to, bohužel, stále ještě jediné, čeho byl schopen: líbal ji tím vášnivěji, čím méně vášně cítil, snaže se úporně, aby to nepoznala, než vedle ní absolvuje tuto radikální, ale dá bůh účinnou léčbu.</p>
			<p class="MLP-text para-style-override-4">Co prožíval, byl nekončící zlý sen. Situaci ve vaně zachránil snadno, když postřehl, že ji dívka naštěstí chápe jako milostnou předehru a&#160;víc ani nečekala. Domníval se znát svůj organismus jak své boty, a&#160;proto věřil, že jde o&#160;chvilkovou indispozici, zaviněnou nejspíš tou pitomou pěnou. Opravdu, když ji za smyslného žertování osušil a&#160;přenesl do postele, byl pár vteřin v&#160;plné zbroji, ale sotva se na ni mužně položil, musel začít rychle předstírat, že nejvíc ze všeho touží pokrývat celé její tělo polibky. Později se sám napil whisky, ale začal jen ostřeji vnímat svůj problém, a&#160;čím aktivněji se snažil vzchopit se, tím více mu vlastní tělo připadalo jako cizí nástroj, na který nemá vliv. Poslední zoufalý pokus učinil už pozdě večer, kdy ji snesl do sklepa v&#160;naději, že ho vzruší úběl její nahoty na tmavorudém linoleu věšícího stolu. Než se to podařilo, Lízinka na stole usnula.</p>
			<p class="MLP-text para-style-override-4">To byl kritický okamžik, kdy si musel přiznat, že nejde o&#160;pře­chodnou fyzickou únavu, ale závažnou poruchu psychickou, která ho přepadá&#160;– nemohl nevzpomenout na leden&#160;– vždycky s&#160;Tachecími. Musel ji zlomit, a&#160;to dnes! Představa, že se dívka po všem jeho úsilí probudí zítra jako panna, byla tak mučivá, že se mu zvedl žaludek. Protože proti svým zvyklostem pil nalačno, dávil naprázdno a&#160;bylo mu stále hůř.</p>
			<p class="MLP-text para-style-override-4">I&#160;začínající sexuolog by mu vysvětlil, že ho postihla banální příhoda, zvaná odborně impotentia coeundi psychica relativa et ex praematura ejaculatione, krátkodobá nemohoucnost s&#160;předčasnými výlevy, v&#160;důsledku mimořádného citového nárazu. Jenomže Šimsu, který až do dnešního poledne překypoval zdravím, hýřil silou a&#160;přímo marnotratně plýtval semenem, nikdy nenapadlo, že by sexuologa potřeboval, a&#160;byl tím vším předurčen, aby se stal hypochondrem prvního řádu. Propadl panice, ano, hysterii. Místo co by využil příznivé okolnosti, že dík své naivitě nic nepostřehla, a&#160;usnul s&#160;ní v&#160;bratrském objetí v&#160;oprávněné víře, že ráno bude potentnější večera, choval se jako zřícený pilot, který chce stůj co stůj ihned do vzduchu z&#160;obavy, že by ho jinak navždy ochromil strach.</p>
			<p class="MLP-text para-style-override-4">A&#160;tehdy, když se k&#160;ní marně snažil přistavit u&#160;věšecího stolu, zatímco už spala&#160;– bylo to pokořující a&#160;vyhrkly mu slzy při pohledu na úplnou ochablost svého těla, která tak kontrastovala s&#160;totální mobilizací citů&#160;–, si vzpomněl na dávnou diskusi Doktora s&#160;Vlkem o&#160;souvztažnosti mezi úkonem a&#160;sexem. Vlk pobaveně líčil, jak si ji kdysi vymyslel&#160;– vycházeje z&#160;faktu, že zákazníci z&#160;děsu vystřikují sperma, jako by se organismus pokoušel aspoň takto přežít&#160;–, aby se vymluvil jakýmsi buzerantům, kteří si na něho dělali chutě. Tehdy Doktor plaše poznamenal, že ho právě orgasmus ‚inter vitam et mortem‘&#160;– mezi životem a&#160;smrtí&#160;– nezanechává chladným. Šimsovi to utkvělo tak výrazně proto, že Doktor, který nikdy předtím neprojevil známku pohlavnosti, vyšel, snad díky větší dávce tequilly se sangrittou, z&#160;ulity a&#160;prohodil s&#160;mírným úsměvem, který vrátil jeho tváři rys stydlivého chlapectví.</p>
			<p class="MLP-text para-style-override-4">–&#160;Proč myslíte, že se na vás chodí? Násilná smrt&#160;–</p>
			<p class="MLP-text para-style-override-4">dodal filozoficky, </p>
			<p class="MLP-text para-style-override-4">–&#160;je sex nesmělých.</p>
			<p class="MLP-text para-style-override-4">Šimsa zalovil v&#160;paměti další střípky onoho rozhovoru, ale neutkvělo mu víc&#160;– byla to pro něho tehdy čínština&#160;– než holý fakt, že strangulace vyvolává i&#160;erekci diváků, kterým je dokonce s&#160;to nahradit sexuální život. Že to na sobě nikdy nepozoroval, bylo způsobeno jistě tím, že tyhle starosti neměl. Tím víc se k&#160;té možnosti upnul teď, kdy potřeboval pouhý stimul, povzbuzení, které by ho zas uvedlo do chodu jako zatřepání budíkem. Proto pojal svůj plán.</p>
			<p class="MLP-text para-style-override-4">Když dívku postavil na nohy sprchou a&#160;navlékl ji do džín a&#160;svet­říku&#160;– stále ještě přiopilá a&#160;navíc v&#160;polospánku nezpozorovala, že jí úmyslně neoblékl prádlo&#160;–, dal si ještě jednu whisky na kuráž. Sotva vyjeli z&#160;garáže, vytočil okna a&#160;spustil střechu. Ačkoli byla první jarní noc&#160;– je jaro, uvědomil si sklesle, tak takhle začíná jaro!&#160;–, držel se u&#160;země mrazík. Jinovatka proměnila chaty, louky, remízky i&#160;potoky v&#160;stříbrné království. Nevnímal krásu, povětří teď potřeboval, jen aby se probrala. Už na desátém kilometru jevila známky života, marně se choulila do klubíčka, aby unikla ledovému fénu. Přišla k&#160;sobě s&#160;jektajícími zuby, když už vjížděli do okresního města, a&#160;jako zvířátko hledala teplo tam, kde jedině mohlo být, u&#160;něho. Když zavřel střechu i&#160;vůz a&#160;vzal si z&#160;kufru nádobíčko, navlékl jí svou celtovou bundu a&#160;uvázal kapuci po horolezeckém způsobu, že odkrývala jen oči a&#160;nos. Dívka vypadala, jak by měl vypadat čistý a&#160;upravený katův pomocník. Když do ní teď polibky vdechoval teplo, ucítil sám proudění vřelé krve v&#160;podbřišku a&#160;vzpomněl s&#160;nadějí na Vlkovo heslo: Ça ira! Půjde to!</p>
			<p class="MLP-text para-style-override-4">Místo okénka se skřípavě otevřelo křídlo brány. Stál v&#160;ní poručík Hons, dobromyslný padesátník, který kdysi začínal jako básník a&#160;dodnes rád za řeči rýmoval; také jeho tloušťka svědčila o&#160;nezdravosti vězeňství. Za ním se uraženě mračila strážná.</p>
			<p class="MLP-text para-style-override-4">–&#160;Pavlíku! řekl Hons hlasem, ve kterém se mísila ospalost, sympatie i&#160;překvapení,&#160;– jeje, jeje, co se děje?</p>
			<p class="MLP-text para-style-override-4">Šimsa včas pustil Lízinčinu ruku. Její průkaz už držel zároveň se svým.</p>
			<p class="MLP-text para-style-override-4">–&#160;Jdem, řekl co nejledabyleji,&#160;– připravit plac.</p>
			<p class="MLP-text para-style-override-4">–&#160;Ale dyť, polekal se poručík, že snad něco zameškal,&#160;– mu házíte mašli až v&#160;pondělí, nebo ne…?</p>
			<p class="MLP-text para-style-override-4">–&#160;Máme nacvičit novej grif, řekl Šimsa, vystupuje první, jak se na majstra slušelo,&#160;– aby v&#160;tom měli změnu.</p>
			<p class="MLP-text para-style-override-4">Hons se vděčně zasmál. Měl Šimsovy vtipy rád. Formálně pro­hlédl oba doklady, kde stejně byla místo jmen čísla, a&#160;zběžně pokynul Lízince, kterou teď Šimsa nechal nést kufr: byl skoro prázdný. Chodbami, ambity a&#160;zahradou procházeli do bývalého kostela, kde byly sklady, garáže, prádelna, ale také čekárny a&#160;věšárna s&#160;rakvárnou, umístěné v&#160;boční kapli; celá věznice bývalá kdysi klášterem a&#160;dodnes odháněli bláznivé turisty až od protinožců, kteří chtěli za každou cenu spatřit svatou Annu Samotřetí; gotický mistr ji bohužel umístil právě na stěnu kaple.</p>
			<p class="MLP-text para-style-override-4">Poručík Hons je stále předbíhal, aby odemkl další mříž, a&#160;pak se opožďoval, aby ji zamkl. Kdykoli šel před nimi, Šimsa Lízinku krátce, ale pevně obejmul a&#160;polaskal její prsy, které zcizeny pod drsnou tloušťkou celtoviny získávaly na žádoucnosti. Pomalu ho prostupovala zdravá smyslnost. Už věřil, že experiment vyjde, a&#160;se vzrůstající náladou servíroval poručíkovi absurdní výmysly, aby svou lásku pobavil. S&#160;pondělní návštěvou Vlka si nelámal hlavu; byl si jist, že jakmile dívky dobude, zapadnou do sebe všechna kolečka plánu, a&#160;šéf i&#160;svědek v&#160;jedné osobě ho bude krýt jako vlastní otec.</p>
			<p class="MLP-text para-style-override-4">Namluvil Honsovi, že se podle zahraničních vzorů zkouší psy­chologická příprava zákazníků ve formě jakési uzavřené generální zkoušky. Vědci si slibují, že zákazníci budou při premiéře klidnější a&#160;úkon proběhne důstojněji. To zkušený Hons vřele schválil. Dodal, že zrovna tenhle Müller je nervák jako většina úchyláků: denně pláče pro některou z&#160;těch čtyř znásilněných holčiček a&#160;odpírá si jídlo, aby jim prý za to vězeňská správa „koupila něco na hrobeček“. V&#160;sexuálním vrahovi přihrál osud Šimsovi správného muže. Jeho sebedůvěra se plně obnovila.</p>
			<p class="MLP-text para-style-override-4">Müllera zastihli v&#160;hlubokém spánku, takže mu spoutali ruce na zádech bez potíží. Šimsu potěšilo, že stačilo tiché lusknutí a&#160;Lízinka mu podávala z&#160;kufru řemeny přesně tak, jak je to ve škole učili. Vtom už Müller začal trojčit. Nepral se, ale jeho štkaní a&#160;volání po knězi byly krajně nepříjemné. Hons, který při skutečných úkonech fungoval jako děvče pro všecko, vzal s&#160;úlevou na vědomí, že se po něm dnes nic nechce. Když spolu se Šimsou dostrkal Müllera&#160;– byl to třicátník s&#160;tělem řeckého boha, ale s&#160;vyhaslým zrakem a&#160;hadrovými svaly narkomanů&#160;– z&#160;cely do kaple, zeptal se sice ze slušnosti, můž<span>e-li</span> zůstat, ale zaradoval se, když mu Šimsa zdvořile odepřel.</p>
			<p class="MLP-text para-style-override-4">–&#160;Tak já vás tu, Pavlíku, řekl spěšně, aby z&#160;toho snad nesešlo,&#160;– zamknu a&#160;ty mi pak cvrnkni maličko. Uvařím zatím kafíčko.</p>
			<p class="MLP-text para-style-override-4">Jediné dveře zapadly, dvakrát se otočil speciální klíč. Šimsa stál před cílem. Kaple zůstala, jak ji opustili někdy loni, ani ne­vzpomínal, kdy a&#160;koho to tu dělali. Protože se uklízelo až před úkonem, pod věřínem dokonce ještě ležela poražená trojnožka; pro něho bylo však důležité, že zůstala na místě tělocvičná lavice sloužící svědkům. Müller nepřestával fňukat po duchovní útěše, netuše, že státní vlajka na stěně zakrývá svatou Annu Samotřetí; Hons ho předtím podle předpisu uvázal k&#160;mramorovému sloupu, kolem něhož byl na dlaždicích bílou barvou narýsován kruh s&#160;nápisem MÍSTO PRO POPRAVOVANÉHO; zde museli zákazníci znovu vyslechnout rozsudek. Aby nemusel obtěžovat Lízinku, sevřel Šimsa pravým loktem státu propadlý krk a&#160;šikovnou rukou Müllera odvázal. Nasměroval ho kolenem, prokázal svou úžasnou sílu, když ho vzal levičkou v&#160;rozkroku a&#160;vlastně donesl pod věřín. Tam odkopl trojnožku, dnes zbytečnou, a&#160;luskl podruhé.</p>
			<p class="MLP-text para-style-override-4">–&#160;Šlingli, miláčku! dodal nepředpisově, jak se mu ani na okamžik neztrácel skutečný smysl scény.</p>
			<p class="MLP-text para-style-override-4">Nezůstala nic dlužna své školní pověsti: eška, uvázaná doma, mu vzápětí přistála na milimetr přesně v&#160;ruce. Byla výjimečně jednoduchá, protože měla dnes jen přiškrtit, ne víc než o&#160;číslo menší košile. Na zlomek vteřiny Müllera pustil, vyskočil mrštně jak pivotman pod košem a&#160;perfektně zavěsil pevné oko na hák věřínu. Pak uchopil pravičkou vraha v&#160;pase, nadzvedl, levičkou mu přehodil přes hlavu smyčku a&#160;spustil ho tak, že stál bosýma nohama&#160;– papuče ztratil někde cestou&#160;– na Šimsově botě. Provaz byl téměř napnutý, ale nepůsobil zatím potíže.</p>
			<p class="MLP-text para-style-override-4">–&#160;Koukni, Müller, řekl teď Šimsa korektně, beze stopy pohrdání, či dokonce nepřátelství,&#160;– jeden špagát za čtyři holčičky je, uznáš, málo. Tak to budeš mít kapku pomalejší.</p>
			<p class="MLP-text para-style-override-4">Nahmatal podolek noční košile a&#160;přetáhl ji deviantovi přes prsa, jako by loupal velkou cibuli. Cíp přivázal ambulančním uzlem k&#160;provazu nad hlavou, takže mladík byl od krku dolů nahý a&#160;navíc neviděl. Pak ho opět podchytil v&#160;pase, vytáhl nohu zpod jeho chodidel a&#160;zavelel</p>
			<p class="MLP-text para-style-override-4">Panáčkuj!</p>
			<p class="MLP-text para-style-override-4">Opatrně ho postavil na špičky. Cestou k&#160;Lízince si profesionálním zrakem potvrdil, že k&#160;zaškrcení nedojde, ani když poklesne na celá chodidla. Subjektivních pocitů si měl však chlapec užít, co hrdlo ráčí, neboť o&#160;to šlo. Až ho za pár minut odváže, chtěl mu dát na vybranou: buď držet hubu a&#160;mít to v&#160;pondělí za sebou jedna dvě, anebo ceknout a&#160;pak tohle považovat za milosrdnou ukázku.</p>
			<p class="MLP-text para-style-override-4">Müller začal pod košilí sípat, to jak usilovně cupital po špičkách, aby udržel balanc, a&#160;Šimsa neztrácel čas. Dlouhým trhem otevřel Lízince zip a&#160;stáhl z&#160;ní celtový kabát, v&#160;mžiku jí rozepnul i&#160;knoflík a&#160;zip u&#160;kalhot. Nechal zbytek dívce a&#160;věnoval se sobě. Pak ji ale musel doodstrojit, protože jako fascinována&#160;– vždyť je to, napadlo ho, její první!&#160;–</p>
			<p class="MLP-text para-style-override-4">pozorovala Müllera. Hledíc na krvavě červené srdce, šmolkově modré plíce i&#160;další orgány hýřící všemi barvami, pomyslela si, že v&#160;místnosti je barevný rentgen; nikdy předtím se nesetkala </p>
			<p class="MLP-text para-style-override-4">s&#160;tetováním. I&#160;Šimsa propadl obdobnému dojmu, když tetované srdce začalo prudce pulzovat; byl to však jen celkový třas. Hezké mladé tělo se naráz zpotilo jako v&#160;sauně. Pak se Müller strachy pomočil. Hned nato, jak se dal nachytat, že je s&#160;ním konec, začal se topořit jeho falus. Přimknut k&#160;nahé Lízince od kotníků až k&#160;čelu, visel na něm nahý Šimsa očima a&#160;cítil s&#160;radostí, jak tlak v&#160;jeho klíně sílí. Ano, nebylo pochyb, porucha byla tatam! Teď, hned, okamžitě ji musí proměnit v&#160;ženu a&#160;pak hajdy na chatu, aby je oba za všecky trampoty odměnila rozkoš v&#160;měkké postýlce. Uchopil Lízinku pevnými pažemi a&#160;složil na nízkou lavici. Uvolnil její povolné nohy, ověřil si krátkým pohledem, že je opravdu zas v&#160;plné mužské hotovosti, a&#160;už do ní skoro začal vnikat, když uslyšel zvuk, při němž mu ztuhla krev.</p>
			<p class="MLP-text para-style-override-4">Pšouk.</p>
			<p class="MLP-text para-style-override-4">Bleskurychle se ohlédl. Müller nestál ani na špičkách, ani na chodidlech, ale klátil se na patách zleva doprava a&#160;zpět, protože celou váhu jeho těla nesl </p>
			<p class="MLP-uroven3-nadpis para-style-override-1">40</p>
			<p class="MLP-text-bez1radku para-style-override-4">krk.</p>
		</div>
</body>
</html>