<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>katyne-4</title>
		<link href="../Styles/katyne_idstyles.css" rel="stylesheet" type="text/css"/>
	</head>
	<body id="katyne" xml:lang="cs-CZ">
		<div>
			<p id="toc_marker-2" class="MLP-uroven2-kapitola para-style-override-1">II</p>
			<p class="MLP-text-bez1radku para-style-override-4">1.&#160;září ve tři čtvrtě na osm ráno zavřel doktor Tachecí, sedící vpředu, oči a&#160;snažil se vsugerovat si, že portál, k&#160;němuž se taxi blíží, patří filozofické fakultě.</p>
			<p class="MLP-text para-style-override-4">Paní Tachecí se rozpomínala na svou cestu k&#160;vyšší dívčí. Viděla se opět s&#160;trvalou, na vysokých kramflíčkách, v&#160;úzké kostkované sukni a&#160;těsném červeném svetříku, které již tehdy podtrhovaly její dozrávající ženskost. Musela však uznat, že dcera, třebaže až inverzně nepodobná, oplývá nemenším kouzlem. Snažila se vcítit do jejích myšlenek a&#160;přemáhala dojetí.</p>
			<p class="MLP-text para-style-override-4">Lízinka </p>
			<p class="MLP-uroven3-nadpis para-style-override-1">10</p>
			<p class="MLP-text-bez1radku para-style-override-4">pozorovala taxikáře. Kdykoli zahýbal vlevo, přetočil pravou ruku až na levou stranu. Kdykoli odbočoval vpravo, přehmátl levou rukou až k&#160;pravé a&#160;táhl oběma. Když jel rovně, držel pravou ruku na horní a&#160;levou na spodní straně volantu.</p>
			<p class="MLP-text para-style-override-4">Září bylo suché, vonné a&#160;slunné, na všem dosud lpěl dech prázdnin. Budova s&#160;okny rozťatými mřížovím a&#160;s&#160;pancéřovými vraty, která se otvírala jako harmonika, vnesla do toho temný disharmonický tón. Taxikář celou cestu nespouštěl zrak ze zpětného zrcátka a&#160;pojednou rozžal světla, neboť měl bláznivý pocit, že veze princeznu. Když zastavili před věznicí, zeptal se zmateně.</p>
			<p class="MLP-text para-style-override-4">–&#160;Koho tu máte?</p>
			<p class="MLP-text para-style-override-4">–&#160;Berou nám sem dceru, řekla paní Tachecí hrdě.</p>
			<p class="MLP-text para-style-override-4">Muž pohlédl na Lízinku a&#160;zeptal se ohromeně.</p>
			<p class="MLP-text para-style-override-4">–&#160;Na kolik to má?</p>
			<p class="MLP-text para-style-override-4">–&#160;Na rok, řekla paní Tachecí pyšně; pak se polekala své indiskrét­nosti a&#160;zmlkla.</p>
			<p class="MLP-text para-style-override-4">–&#160;Ty mrchy! řekl taxikář,&#160;– dyť je to ještě dítě!</p>
			<p class="MLP-text para-style-override-4">Pak se zděsil své odvahy a&#160;odjel. Strážný dlouho studoval Lízinčin občanský průkaz i&#160;povolení ke vstupu. Pak řekl.</p>
			<p class="MLP-text para-style-override-4">–&#160;A&#160;vy dva?</p>
			<p class="MLP-text para-style-override-4">–&#160;My jsme rodiče, řekl doktor Tachecí,&#160;– a&#160;mysleli jsme…</p>
			<p class="MLP-text para-style-override-4">–&#160;To si odvykněte, řekl strážný, ale zněla v&#160;tom spíš dlouholetá rutina než osobní nevraživost,&#160;– a&#160;dejte si odchod!</p>
			<p class="MLP-text para-style-override-4">Nato stiskl tlačítko zvonku a&#160;bubnoval prsty na pažbu pistole. Doktor Tachecí si pomyslel, že nyní by měl uchopit dceru za ruku a&#160;běžet s&#160;ní ze všech sil k&#160;stanici tramvaje. Pak spatřil v&#160;duchu svůj podpis na žádosti o&#160;přijetí a&#160;svěsil hlavu.</p>
			<p class="MLP-text para-style-override-4">–&#160;Lízinko! řekla paní Tachecí slavnostně,&#160;– běž, holčičko, a&#160;uč se, ať nám děláš jen radost.</p>
			<p class="MLP-text para-style-override-4">Vzpomněla na svou matku u&#160;prahu vyšší dívčí a&#160;udělala Lízince na čelo křížek. I&#160;strážný pocítil teskný závan dětství a&#160;odvrátil se. Lízinka nastavila tvář a&#160;doktor Tachecí ji mdle políbil.</p>
			<p class="MLP-text para-style-override-4">–&#160;No těbůh, řekl</p>
			<p class="MLP-uroven3-nadpis para-style-override-1">11</p>
			<p class="MLP-text-bez1radku para-style-override-4">hezký, ale podivně bledý chlapec. Seskočil z&#160;okenního rámu a&#160;hleděl na ni s&#160;obdivem i&#160;údivem.</p>
			<p class="MLP-text para-style-override-4">–&#160;To seš ty, zeptal se,&#160;– ta holka, co má chodit s&#160;náma?</p>
			<p class="MLP-text para-style-override-4">Lízinka přikývla.</p>
			<p class="MLP-text para-style-override-4">–&#160;No to mě podržte, řekl vyjeveně; přešel chodbu, otevřel jedny dveře a&#160;zavolal.</p>
			<p class="MLP-text para-style-override-4">–&#160;Pánové, je tu!</p>
			<p class="MLP-text para-style-override-4">V&#160;rozlehlé místnosti s&#160;tabulí, sedmi pracovními stoly, lidským skeletem a&#160;vitrínami, kterou jen mříže v&#160;oknech odlišovaly od přírodopisného kabinetu, hrálo pět chlapců maso. Čtyři střídavě řezali dvěma spojenými prsty do<a id="x.37058"></a> zadku pátého, který se opíral lokty o&#160;kolena a&#160;zatím marně hádal, kdo ho právě udeřil, aby docílil vystřídání. Seznámení proběhlo jako mezi vrstevníky.</p>
			<p class="MLP-text para-style-override-4">–&#160;Ahoj, řekl dobromyslně vyhlížející tlouštík; pas i&#160;rozkrok džín mu kdosi vysadil květovanou látkou, což působilo komicky.&#160;– Já jsem ňákej Franta.</p>
			<p class="MLP-text para-style-override-4">–&#160;Ahoj, řekli dva chlapci současně,&#160;– my jsme Petr a&#160;Pavel.</p>
			<p class="MLP-text para-style-override-4">Byla to dvojčata, podobná si k&#160;nerozeznání zjevem i&#160;oblekem; různě si však česala pěšinky v&#160;hladkých černých vlasech.</p>
			<p class="MLP-text para-style-override-4">–&#160;Ahoj, řekl čtvrtý,&#160;– já jsem Albert.</p>
			<p class="MLP-text para-style-override-4">Nádherné kaštanové vlasy, které mu splývaly až na ramena, i&#160;velké, téměř srní oči působily, že si lidé až za dlouho všímali jeho vady: měl hrb.</p>
			<p class="MLP-text para-style-override-4">Pátý hoch setrvával dosud v&#160;podřepu zády k&#160;nim. V&#160;očekávání dalších ran funěl rozčilením a&#160;nevnímal jejich hovor.</p>
			<p class="MLP-text para-style-override-4">–&#160;Tak hernajs, řekl netrpělivě,&#160;– řezejte!</p>
			<p class="MLP-text para-style-override-4">–&#160;Šimone, řekl Franta,&#160;– vystrkuješ prdel na dámu. Ale alespoň tě pozná z&#160;tý lepší stránky.</p>
			<p class="MLP-text para-style-override-4">Chlapec se otočil. Byl to hromotluk s&#160;nesmyslně malou hlavou; ostříhána dohola podobala se většímu tenisovému míči. Když uviděl Lízinku, vyvalil oči a&#160;doširoka otevřel ústa.</p>
			<p class="MLP-text para-style-override-4">–&#160;Modli se, Šimone! zaburácel náhle Albert nečekaně hlubokým hlasem,&#160;– anděl páně tě přišel ztrestat za všecky kočky, cos trhnul!</p>
			<p class="MLP-text para-style-override-4">Silák se dunivě svezl na kolena a&#160;zakryl si tvář dlaněmi většími než hlava.</p>
			<p class="MLP-text para-style-override-4">–&#160;Milost…! vykřikl přeskakujícím hlasem.</p>
			<p class="MLP-text para-style-override-4">Odpověděl mu mladý smích z&#160;pěti hrdel.</p>
			<p class="MLP-text para-style-override-4">–&#160;Ty seš přece kus vola! řekli Petr a&#160;Pavel.</p>
			<p class="MLP-text para-style-override-4">Roztáhl prsty a&#160;nedůvěřivě hleděl na Lízinku uslzenýma očima.</p>
			<p class="MLP-text para-style-override-4">–&#160;A&#160;já jsem Richard, řekl hoch, který ji přivedl,&#160;– ahoj!</p>
			<p class="MLP-text para-style-override-4">Jeho podmanivé bledé líce, jaké by slušely pastýři z&#160;bukolických gobelínů, rychle prokrvoval ruměnec, první, uvědomil si, kterým ho nerazítkovala zákeřná choroba, nýbrž docela obyčejný stud, s&#160;nímž se k&#160;němu náhle vracelo zdraví, štěstí, radosti mládí…</p>
			<p class="MLP-text para-style-override-4">V&#160;tu chvíli otevřel docent Šimsa dveře a&#160;ustoupil, aby profesor Vlk vešel první.</p>
			<p class="MLP-text para-style-override-4">–&#160;Zlom vaz! šeptl mu vesele.</p>
			<p class="MLP-text para-style-override-4">Vlk si plivnul do dlaní a&#160;dal se do díla. První tři pověsil sám, ale jak klesaly bývalé </p>
			<p class="MLP-uroven3-nadpis para-style-override-1">12</p>
			<p class="MLP-text-bez1radku para-style-override-4">státní funkce, vzrůstal odpor zbývajících. Čtyřku drželi už tři spo­mocníci, a&#160;přece potřeboval tři pokusy, než se mu ruk-cuk podařil. Pravda, nikdo by mu nevytkl, kdyby zrovna těmhle postaru podrazil stoličku a&#160;nechal je, aby se udusili sami, jak kdo nejlíp umí. V&#160;té době však začal svůj obor systematicky studovat a&#160;jeho excerpce z&#160;literatury plnily pátý sešit; úkol, který mu byl zadáván stále častěji a&#160;v&#160;rozsahu, kdy se i&#160;nejlepší kumšt stává řemeslem, vzdor tomu právě přerůstal v&#160;úděl.</p>
			<p class="MLP-text para-style-override-4">Když odváželi stojan se Čtyřkou do rakvárny, kde zákazníci dozrávali&#160;– profesionální hantýrku si jako v&#160;každém povolání vynutil život&#160;– pro úředního lékaře, aniž brzdili další provoz, a&#160;do věšárny vezli zpět první, lékařem uvolněný, oslovil mladičkého pomocníka; už několikrát si počínal po Karlíkovi nejšikovněji a&#160;navíc ho ani na chvilku neopouštěl jiskřivý humor, kterého zažil Vlk na placech jako šafránu. Zrovna před okamžikem, když Čtyřka nadlidskou silou podruhé vyprostil svůj ohryzek a&#160;vydával i&#160;přes roubík nepříjemné skřeky, ten hoch, který držel rozdělaného za vlasy, škubl jeho hlavou a&#160;houkl mu do ucha.</p>
			<p class="MLP-text para-style-override-4">–&#160;Pepíčku, nezlob!</p>
			<p class="MLP-text para-style-override-4">Vlk viděl zblízka, jak byl smrtelný děs v&#160;očích na zlomek vteřiny vystřídán dětským úžasem; na tu dobu zmalátněl i&#160;krk a&#160;to stačilo, aby Vlkovy zručné prsty našly své místečko a&#160;provedly hmat, na který Čtyřka odpověděl už jenom uvolněním střev. Vlk si přiznal, že mladík projevil víc smyslu pro psychologii než on, který se už domníval soupeřit s&#160;největšími katy kulturních dějin. Snad to bylo svého druhu pokání, že se k&#160;němu, když náčelník věznice vyvolával Pětku, obrátil s&#160;otázkou.</p>
			<p class="MLP-text para-style-override-4">–&#160;Chceš si ho udělat?</p>
			<p class="MLP-text para-style-override-4">Veselýma očima kmitla nedůvěra, ale vzápětí je zaplavily vděč­nost a&#160;štěstí. Hoch se udeřil pravou rukou do levého bicepsu a&#160;řekl jasným hlasem.</p>
			<p class="MLP-text para-style-override-4">–&#160;S&#160;gustem, majstre. Smím si jen umotat vlastní špagát?</p>
			<p class="MLP-text para-style-override-4">–&#160;Není lepší ho trhnout? zeptal se Vlk pochybovačně. Už už bral své slovo zpět.</p>
			<p class="MLP-text para-style-override-4">–&#160;To by nebylo vůči němu fér, řekl ten chlapec k&#160;jeho překvapení,&#160;– protože nikdo nemá lepší ruk-cuk než vy, majstre. Ale za svou dvojitou ešku bych ručil.</p>
			<p class="MLP-text para-style-override-4">–&#160;Co to je? zeptal se Vlk nechápavě.</p>
			<p class="MLP-text para-style-override-4">–&#160;Šlingle Šimsa, řekl hoch a&#160;zazubil se,&#160;– tak se totiž jmenuju.</p>
			<p class="MLP-text para-style-override-4">–&#160;Dneska nemůžu experimentovat, řekl Vlk přísně,&#160;– je to první garnitura, kdyby se ti utrh, mohl by někdo vyskakovat.</p>
			<p class="MLP-text para-style-override-4">–&#160;Majstre, řekl Šimsa naléhavě,&#160;– trénoval jsem to tajně vedle na udělanejch, šlo to jak po másle.</p>
			<p class="MLP-text para-style-override-4">Ta otevřenost přesvědčovala a&#160;navíc Pětka, kterého spíš přinášeli, než vedli, byl viditelně v&#160;apatickém šoku. A&#160;Vlk, aniž si to ještě uvědomoval, překročil svůj rubikon a&#160;dorostl ve skutečného mistra: stal se pedagogem. Bylo jen zákonité, že mimoděk užil klasického povelu.</p>
			<p class="MLP-text para-style-override-4">–&#160;Spravuj! řekl.</p>
			<p class="MLP-text para-style-override-4">Pak přihlížel, jak mladý hbitě měří prsty výšku Pětkova posled­ního obratle, aby bleskurychle spletl z&#160;konopného lana nezvyklou oprátku s&#160;excentrickým uzlem.</p>
			<p class="MLP-text para-style-override-4">–&#160;Šup s&#160;ním na kozu! řekl vesele spomocníkům. Ještě ho nestačili vyzvednout, už mu zručně přehodil smyčku přes hlavu a&#160;utáhl tak, že uzel trčel pod levým uchem jako tlustá mašle.</p>
			<p class="MLP-text para-style-override-4">–&#160;A&#160;popojedem! dodal a&#160;odkopl trojnožku. Ozvalo se lupnutí, jako když praská pravítko. Pětka vydal jen hlasitý pšouk, a&#160;jak povolil tah obratlů, prodloužil se skoro k&#160;zemi; už bez záchvěvu se lehce poddával otáčení lana.</p>
			<p class="MLP-text para-style-override-4">Ze skupiny svědků se ozval řídký potlesk. Koutkem oka Vlk zahlédl, že tleská i&#160;Doktor. Přes vrozenou velkorysost okusil hořkou chuť žárlivosti a&#160;pochopil ihned: tento talent musí zůstat provždy s&#160;ním, aby nemohl nikdy nastoupit proti němu.</p>
			<p class="MLP-text para-style-override-4">Probudila ho intenzivní palčivá bolest v&#160;klíně a&#160;vzápětí, když zjistil, kolik uhodilo, se měl zatraceně co ovládat, aby tu </p>
			<p class="MLP-uroven3-nadpis para-style-override-1">13</p>
			<p class="MLP-text-bez1radku para-style-override-4">kurvu nezabil. Bůh suď, odkud je na tyhle večírky vozili, stále nové a&#160;nové rozdychtěné tváře, a&#160;právě on&#160;– bůh ví, jakým temným pudem vytušily jeho funkci&#160;– je rozdražďoval k&#160;nepříčetnosti. Čím víc je odmítal a&#160;přehlížel&#160;– věděl, že jeho monogamie je až chorobná, ale nemohl si pomoci&#160;–, tím víc ho pronásledovaly. Tahle se k&#160;němu neváhala vplížit, aby ho mohla mít i&#160;bez jeho vědomí, a&#160;on si byl jist, že kdyby ji zmlátil, způsobí jí další rozkoš. Proto ji jen vyhodil.</p>
			<p class="MLP-text para-style-override-4">Pohlédl na rokokový noční stolek, kde stál vedle fotografie jeho ženy budík. Bylo teprve půl druhé, ale věděl, že už neusne. Vyšel tedy na terasu. Od zdi zámečku se svažovala louka ke břehu jezera, kde ještě plápolal oheň a&#160;zněly hlasy. Mohl si spočítat, kdo to je, a&#160;rozhodl se vyřídit, na co byl zvečera příliš unaven.</p>
			<p class="MLP-text para-style-override-4">Byl to Vlkův nápad, aby úkony, prováděné dosud s&#160;neefektivní živelností, byly soustředěny na jeden až dva dny v&#160;týdnu a&#160;pro­kládány relaxací nejen popravčího, ale i&#160;soudců, prokurátorů, obhájců ex offo a&#160;dalších činitelů, kteří měli účast při exekucích v&#160;pracovní náplni. Našel samozřejmě účinnou podporu mnoha zájemců, především naštěstí Doktora, i&#160;když ten se tu pak&#160;– Vlk to přičítal jeho příliš vysokému postavení&#160;– nikdy neukázal. Brzy byl nalezen i&#160;vhodný objekt, bývalý lovecký zámeček a&#160;později exkluzivní hotel buržoazie, konfiskát po jednom z&#160;prvních velezrádců, právě vyklizený jakousi zvláštní tajnou skupinou, který měl skvělou polohu: téměř u&#160;bran metropole a&#160;přitom ve střeženém vojenském prostoru. Akcí Zámeček dokázal Vlk sám sobě, že je nejen organizátor od pánaboha, ale i&#160;rozený diplomat: vynesla mu mnoho sympatií a&#160;především umožnila pravidelně najít pohromadě všechny, které potřeboval.</p>
			<p class="MLP-text para-style-override-4">Proto i&#160;teď, kdy se v&#160;oboru objevil první vážný konkurent, mohl kráčet noční loukou s&#160;pocitem hráče, který má v&#160;ruce všechny trumfy. Srpnový vzduch byl poměrně chladný, ale jemu, tehdy sotva čtyřicetiletému muži, přímo bobtnajícímu mízou intelektuálních i&#160;fyzických sil, bylo spíš horko. Šel proto bos, vnímaje s&#160;rozkoší rosu, a&#160;nahý, jen bedra si ovázal osuškou, ne z&#160;pruderie, ale protože věděl, jak úplná nahota zbavuje i&#160;nejvýznamnějšího člověka poslední špetky důstojnosti. Proto cítil jako největší újmu, že ani v&#160;tak příznivé době neprosadil, aby mu je vázali svlečené. Jakýsi idiot z&#160;Ústavu práva sepsal proti němu celou encykliku, podloženou kronikami i&#160;rytinami, v&#160;níž dokazoval, že hranice mezi barbarstvím a&#160;civilizací leží právě v&#160;tom kousku hadru, který při úkonu zakrývá ohanbí. Bohužel! chtělo se mu tehdy křiknout, je tu ještě hranice mezi muži a&#160;sraly, kteří sice kdekomu napaří špagát, ale pak omdlí, když se věšený uprdne…! Nekřikl, samozřejmě, dospěl už k&#160;filozofickému poznání, že je užitečnější být urážen, ale popravovat, než naopak. Dělal je tedy dál ve lněných hazukách, aniž ho kdy opustil nepříjemný pocit, že se tak podobají lidským bytostem víc, než je nutno. Prosadil alespoň, že mu je nehlásili jmény, ale čísly, nicméně i&#160;pak jim šel bez cavyků rovnou po krku, aby je hned přestal vnímat vcelku. Vyneslo mu to renomé fantastického machra, ale on, nezvyklý se obelhávat, věděl dobře: má Achillovu patu. A&#160;když viděl toho mladíka Šimsu, jak váže složitou smyčku a&#160;prohlíží si přitom zákazníka od hlavy k&#160;patě jako řezník zálibně zkoumající prase, věděl ještě líp: hle, jeho Paris, pozvedající luk!</p>
			<p class="MLP-text para-style-override-4">Vlkovi byla odporná celá ta rádobyhumanistická helénská kul­tura, která zavedla jako své parádní numero sebepopravu bolehlavem. Tím méně byl ochoten ukázat paty prvnímu cucákovi, protože náhodou umí lepší uzel. Jeho skvěle fungující mozek ihned vyvinul plán, který šel teď uvést do života.</p>
			<p class="MLP-text para-style-override-4">Tušení ho nezklamalo. Na skládacích křesílkách tu seděli, držíce se za ruce, ti dva, které obdivovala celá současná veřejnost: státní prokurátor a&#160;obhájce z&#160;moci úřední, prominenti velkých hrdelních procesů, které posouvaly epochu v&#160;žebříčku dějin na čelné místo. Tito muži železných občanských zásad měli také slabinu, která je zlidšťovala. Byli milenci a&#160;měli se rádi tak hluboce, že obhájce, zahleděn do druhových očí, navrhl už asi třikrát trest smrti dřív než prokurátor.</p>
			<p class="MLP-text para-style-override-4">Také dnes přenechali krásné milostnice jiným výměnou za romantické posezení ve dvou. Vlk je nerušil, naopak, vážili si toho atletického muže, který tak precizně korunoval jejich společné dílo a&#160;navíc je co chvíli překvapoval svým intelektem. Ačkoli se s&#160;ním seznámili za okolností pro něho krajně nepříznivých, odhalili jako první jeho kvality. Od té doby k&#160;němu už dávno cítili víc než pouhou sympatii, ano, pokusili se ho jednou získat pro svůj citový názor a&#160;nabídnout mu pevné místo v&#160;jejich společenství. Vlk, který byl při své monogamnosti mužem až do morku kostí, a&#160;proto se mu každá nemorálnost hnusila, byl samozřejmě příliš chytrý, než aby odmítl přímo. Vyložil jim v&#160;předstírané zpovědi, která voněla dráždivým tajemstvím, že je jako mnoho popravčích sexuálně deviován; i&#160;když to navenek ze společenských důvodů maskuje&#160;– neřekl, že jako oni, ale pochopili to&#160;–, nepotřebuje ve skutečnosti partnerství ženy ani muže: pohlavním aktem se mu stává každý úkon, který&#160;– jak by viděli, nebýt těch pitomých hábitů&#160;– naposled mobilizuje celý vitální aparát dělaných, eo ipso i&#160;sexuální. Jejich finální vrchol, dodal důvěrně, je pak i&#160;jeho vrcholem.</p>
			<p class="MLP-text para-style-override-4">Nesmírně je to zaujalo, od té noci mu tykali a&#160;už mu nikdy nedělali intimní návrhy, přestože se jim nepřestával líbit. I&#160;teď ho rádi uviděli, byl vlastně jediný, před kým se nemuseli přetvařovat, a&#160;hlavním znakem i&#160;sebepodivnější lásky je, že chce být viděna i&#160;záviděna.</p>
			<p class="MLP-text para-style-override-4">–&#160;Vítej, Bedřichu, řekl prokurátor.&#160;– Krásná noc, že?</p>
			<p class="MLP-text para-style-override-4">–&#160;Dáš si s&#160;námi francouze? zeptal se obhájce a&#160;pohnul se, aby mu nalil.</p>
			<p class="MLP-text para-style-override-4">–&#160;Jen se nevyrušujte, řekl Vlk.</p>
			<p class="MLP-text para-style-override-4">Věděl, že mu i&#160;za tu malou pozornost budou vděčni. Sklonil se pro láhev, která v&#160;ostřici připomínala exotický květ, a&#160;napil se přímo z&#160;ní. Pak už obezřetně, ale neochvějně šel za svou věcí.&#160;– Odpříště, řekl,&#160;– bych tu potřeboval pokoj navíc. Šlo by to?</p>
			<p class="MLP-text para-style-override-4">–&#160;Chceš si s&#160;sebou brát maminku? zasmál se obhájce.</p>
			<p class="MLP-text para-style-override-4">–&#160;Toho mládence, řekl Vlk.</p>
			<p class="MLP-text para-style-override-4">Téměř je to vymrštilo z&#160;křesílek.&#160;– Ty máš…, koktal obhájce.</p>
			<p class="MLP-text para-style-override-4">–&#160;Ty si sem chceš…, koktal prokurátor.</p>
			<p class="MLP-text para-style-override-4">–&#160;Kdo je to? zeptali se oba naléhavě.</p>
			<p class="MLP-text para-style-override-4">–&#160;Ten s&#160;tím uzlem, řekl Vlk.&#160;– Myslím, že se vám taky líbil. </p>
			<p class="MLP-text para-style-override-4">Přestože tu reakci očekával, její prudkost ho překvapila.</p>
			<p class="MLP-text para-style-override-4">–&#160;Ten s&#160;tou kuřecí hlavou? zvolal obhájce.</p>
			<p class="MLP-text para-style-override-4">–&#160;Viděls, jakou má pleť? zvolal prokurátor.</p>
			<p class="MLP-text para-style-override-4">–&#160;To ses dal na zajíce? zvolali oba a&#160;zazněla v&#160;tom nenávist.</p>
			<p class="MLP-text para-style-override-4">–&#160;Přátelé, řekl Vlk s&#160;milým úsměvem,&#160;– nepotřebuju toho Šimsu do postele, ale na plac.</p>
			<p class="MLP-text para-style-override-4">Napětí povolilo, ale nedůvěra nebyla ještě zaplašena.</p>
			<p class="MLP-text para-style-override-4">–&#160;Říkal jsi, že ho chceš vzít sem, řekl obhájce.</p>
			<p class="MLP-text para-style-override-4">–&#160;Ano, řekl Vlk,&#160;– a&#160;mám pro to dobré důvody. Řekněte mi oba, myslíte si, že náš zápas už končí a&#160;společnost nás brzy nebude potřebovat?</p>
			<p class="MLP-text para-style-override-4">–&#160;Co tě to napadlo? podivil se prokurátor,&#160;– každý den teď přece přináší odhalení dalších zmijí, kdybych se nebál banalit, řekl bych, že na každém krku, který uškrtíš, vyroste devět nových hlav. Nevím, jak ty, Mirdo&#160;–</p>
			<p class="MLP-text para-style-override-4">pokračoval prokurátor, obraceje se k&#160;obhájci, </p>
			<p class="MLP-text para-style-override-4">–&#160;ale já jsem přesvědčen, že úklady proti mírovému úsilí našeho pracujícího lidu mají charakter ledovce, viditelná je sotva desetina a&#160;ani s&#160;tou nejsme ještě zdaleka hotovi, z&#160;toho&#160;–</p>
			<p class="MLP-text para-style-override-4">pokračoval prokurátor, obraceje se k&#160;Vlkovi, </p>
			<p class="MLP-text para-style-override-4">–&#160;logicky vyplývá, že jsme vlastně na začátku, takže budeš, Béďo, mluvit o&#160;štěstí, když tě někdy pustí do penze, vidím, že Mirda se mnou souhlasí, a&#160;kdyby si Vilík&#160;–</p>
			<p class="MLP-text para-style-override-4">pokračoval prokurátor, uchopiv pevněji obhájcovu ruku a&#160;o<span>b­r</span>a­­ceje se k&#160;dosud osvětlenému oknu, odkud se jako křik nočního ptáka ozývaly milostné steny soudcovy, </p>
			<p class="MLP-text para-style-override-4">–&#160;nemusel pokaždé dokazovat, že pořád stačí opíchat všecky ty upocené nymfomanky, a&#160;dal jako my s&#160;tebou přednost tiché hře smyslů a&#160;intelektu, potvrdil by ti to taky!</p>
			<p class="MLP-text para-style-override-4">Vlk celou dobu zamyšleně otáčel lahví koňaku, po jejímž temně zeleném skle se svíjely miniaturní záblesky skomírajících plamenů, a&#160;kolem rtů mu nepřestával pohrávat úsměv.</p>
			<p class="MLP-text para-style-override-4">–&#160;A&#160;co když, zeptal se teď,&#160;– dostanu chřipku?</p>
			<p class="MLP-text para-style-override-4">–&#160;Ty? zvolal obhájce,&#160;– to spíš vůl dostane infarkt!</p>
			<p class="MLP-text para-style-override-4">V&#160;přítmí se zableskly zuby, jak prokurátor ocenil druhův trefný příměr. Ale Vlk, jindy až úzkostlivě společenský, se k&#160;jeho veselí nepřipojil.</p>
			<p class="MLP-text para-style-override-4">–&#160;Já se ptám vážně, řekl.</p>
			<p class="MLP-text para-style-override-4">–&#160;Vážně? zeptal se prokurátor,&#160;– tak já i&#160;vážně odpovím. Počkáme jednoduše, až se vykurýruješ. Tvoji kundšafti nám to odpustí, zatím jsem aspoň nepoznal žádného, kdo by na tebe kvaltoval!</p>
			<p class="MLP-text para-style-override-4">Teď se zas obhájce mohl radovat z&#160;přítelovy pohotovosti.</p>
			<p class="MLP-text para-style-override-4">–&#160;Doufám, řekl Vlk,&#160;– že nebudete chápat jako neskromné poučování, připomenu-li vám jednu událost. Na podzim roku 1899 dotlouklo náhle srdce občana Selingera. Dějiny by to nechaly bez povšimnutí, nebýt alarmujícího faktu: ten malý chuchvalec krve, který ucpal koronární tepnu, způsobil, že tehdy nejmocnější stát Evropy zůstal bez&#160;–</p>
			<p class="MLP-text para-style-override-4">pokračoval Vlk, hledě významně na prokurátora, </p>
			<p class="MLP-text para-style-override-4">–&#160;popravčího. Ztráta byla o&#160;to tragičtější, že těsně předtím propadlo hrdlem několik delikventů, a&#160;nedodržení lhůty bylo by podle tehdejších pseudohumanistických zákonů vedlo ke změně trestu v&#160;doživotní vězení; ostatně nebylo tajemstvím, že to byla právě četná omilostnění, jimiž senilní monarcha Franz Josef podlomil Selingerovo zdraví. K&#160;nejakutnějšímu úkonu na Juliáně Hummelové, vražedkyni dítěte, byl proto na Nový rok 1900 povolán nejvážnější kandidát na uprázdněný stolec, tehdy ještě pověstný pražský kat Wohlschläger. Jeho zásluhou se však sotva vylíhlé století, slibující vrátit hrdelnímu úřadu uznání státu i&#160;sympatii lidových mas, začalo&#160;–</p>
			<p class="MLP-text para-style-override-4">pokračoval Vlk, hledě významně na obhájce, </p>
			<p class="MLP-text para-style-override-4">–&#160;otřesným skandálem. Wohlschläger s&#160;sebou dovezl takzvanou Delinquententoilette, jak pojmenoval svůj složitý systém řemenů, jimiž byla Hummelová doslova okšírována, vedl jí je i&#160;mezi nohama! „Byla,“ cituji dobové svědectví, „sešněrována jak obětní zvíře a&#160;už sám pohled na ni neslýchaně urážel důstojnost justice.“ Ješitný Wohlschläger, aby dokázal i&#160;úspornost svého vynálezu, ji dělal sám a&#160;k&#160;exitu mělo dojít vlastní váhou Hummelové. Ta však nestačila a&#160;došlo k&#160;nevídané situaci, kdy otevřené propadlo bránilo provést jak pomocný ruk-cuk, tak doškrcení tahem za nohy. „Hummelová,“ cituji z&#160;tehdejšího tisku, „se za strašných křečí, provázených nelidským chroptěním, dusila téměř 45&#160;minut, takže mnozí ze svědkův úředních omdleli. Nebyli jsme,“ volá autor „přítomní exekuci, nýbrž jateční porážce.“ Wohlschläger musel prvním vlakem pryč a&#160;nejvyšší trest prožíval nejtěžší hodinu, kdy i&#160;cenzoři propouštěli články žádající jeho okamžité zrušení. Naštěstí&#160;–</p>
			<p class="MLP-text para-style-override-4">pokračoval Vlk, hledě teď významně na oba dva, </p>
			<p class="MLP-text para-style-override-4">–&#160;štěstí stálo v&#160;tomto osudovém okamžiku při něm, když se nečekaně přihlásil vídeňský kavárník Josef Lang, bytem v&#160;Simmeringu, Geystrasse&#160;5, kterého osvícený otec zavedl roku 1868 na poslední veřejný úkon ve Vídni. Krásný den, nával svátečně ustrojeného publika, prostředí párkařů, kolovrátkářů a&#160;jiných atrakcí, slavnostní ceremoniál a&#160;především sám úkon na loupežném vrahu Ratkayovi, provedený ještě klasicky skopnutím z&#160;vysoké žebře, to vše zanechalo v&#160;třináctiletém chlapci nevymazatelný dojem; už tehdy pocítil, že je předurčen právě k&#160;tomuto vznešenému úkolu. Když pak dne 27.&#160;února 1900 už jako zralý muž přijímá dekret, jímž je jmenován c.&#160;k. popravčím pro „die Erzherzogtümer Oesterreich ob und unter der Enns, die Herzogtümer Salzburg und Steiermark, die gefürstete Grafschaft Tirol mit Voralberg, die Herzogtümer Kämten und Krain, die Markgrafschaft Goerz und Istrien mit Triest, das Herzogtum Schlesien, das Königreich Dalmatien, das Königreich Galizien und Lodomerien mit dem Grossherzogtum Krakau, sowie das Königreich Kroatien und Slawonien“, cítí stejnou tíhu odpovědnosti jako jeho panovník. A&#160;když 3.&#160;března 1900 nastupuje ke svému prvnímu úkonu na cikánu Heldovi, myslí především na komisi přítomných znalců v&#160;čele s&#160;profesorem Haberdou, kterému dosud cukají ve tváři smrtelné křeče Hummelové. „Přeji si, Langu,“ řekl mu v&#160;předvečer nesmlouvavě, „aby to pro něho skončilo do minuty!“ Literatura je zamořena líčením posledních nocí odsouzených, každý spisovatelský učeň prolije slzu nad individui, vyvrženými z&#160;lidské společnosti, ale kde&#160;–</p>
			<p class="MLP-text para-style-override-4">zvolal Vlk, hledě vizionářsky před sebe,</p>
			<p class="MLP-text para-style-override-4">–&#160;je nový Shakespeare, který by popsal první noc popravčího? Jak neúnavně zkouší se spomocníky hned ten a&#160;hned onen grif, jak si připomíná všechny slavné nezdary, například faux pas opět z&#160;Prahy, kde pustili jistého Václava Slepičku do propadla, aniž mu předtím dali hlavu do smyčky, takže si zlomil obě nohy a&#160;musel být pověšen až po vyléčení. Není takových autorů, a&#160;i tu musí nakonec zaskočit sám popravčí, třeba právě Lang, který později píše&#160;– cituji podle Dorflera a&#160;Zettela&#160;– tato moudrá slova: „Jednou jsem viděl knihu, byl v&#160;ní vyobrazen člověk jakoby průsvitně, ale velmi hezky barevně, na jedné straně svaly, na jiných vnitřnosti, žaludek, jícen, dýchací trubice a&#160;tak podobně. Tady se teprve vidí, co je člověk za umělecké dílo, jak moudrá je příroda, že tak složitě stvořen může i&#160;správně fungovat. A&#160;pak jsem si musel pomyslet: vidíš, Pepi, a&#160;ty, ty máš právo, moc i&#160;schopnost vyřadit takový div přírody z&#160;chodu!“ Potom je tedy ráno, kalné pro cikána Helda, ale zářivé pro Josefa Langa, když může přistoupit před profesora Haberdu, ohlásit, že rozsudek je vykonán, a&#160;dodat skromně: „Za pětačtyřicet vteřin.“ Tehdy ani přísnému Haberdovi nezbývá než poklepat mu na rameno a&#160;říci „Bravo, Lang!“; to ještě netuší, že o&#160;málo později udělá Josef Lang v&#160;Roveretu čtyřnásobného vraha Grossrubatschera za dvaačtyřicet vteřin a&#160;krátce nato ve Lvově Theodora Bibierského za rovných čtyřicet, což bude dlouhá léta evropský rekord, než&#160;–</p>
			<p class="MLP-text para-style-override-4">pokračoval Vlk s&#160;nemenší skromností, </p>
			<p class="MLP-text para-style-override-4">–&#160;nová generace popravčích dá i&#160;jemu zastarat. Nezestárla však památka muže, který si dal své čestné povolání vygravírovat na mě děnou vizitku vídeňského bytu a&#160;posléze kandidoval v&#160;komunálních volbách s&#160;doporučením, že „se těší sympatiím celého XI.&#160;okresu a&#160;navíc disponuje potřebným časem“. Tento příběh jsem vám vyprávěl, přátelé, abych připomněl&#160;–</p>
			<p class="MLP-text para-style-override-4">řekl Vlk, hledě teď vzhůru nad sebe, kde se od východu k&#160;západu pomalu, ale neúprosně přesunovala modročerná mapa letní oblohy, </p>
			<p class="MLP-text para-style-override-4">–&#160;že infarkt se nevyhýbá ani popravčím. A&#160;kdyby jednoho krásného dne zaklepal i&#160;u&#160;mne, co zbude z&#160;vašich nejkrásnějších plánů?</p>
			<p class="MLP-text para-style-override-4">–&#160;Je tu ještě Karlík…, řekl prokurátor znejistěle.</p>
			<p class="MLP-text para-style-override-4">–&#160;Karlík, řekl Vlk spíš s&#160;politováním než s&#160;pohrdáním,&#160;– je typ, který zmeškal svůj vlak o&#160;pět století, umím si ho představit jako venkovského kata, který zákazníka při stínání spíš naporcuje. Ne ne, tím&#160;–</p>
			<p class="MLP-text para-style-override-4">pokračoval Vlk a&#160;vstal, aby dodal svým slovům větší důraz,&#160;– náš problém ze světa nesmeteš, a&#160;to nehovořím o&#160;možnosti, že ten ledovec zrádců vyplave naráz. Pak se to třeba vymkne z&#160;našich rukou, když i&#160;krajské a&#160;okresní justice budou řvát o&#160;svůj podíl, a&#160;kdo to všecko zvěší? Chcete hledat katy inzerátem? Jakou budou mít úroveň? A&#160;co tomu řekne cizina?</p>
			<p class="MLP-text para-style-override-4">Bylo ticho, přerušované jen houkáním sýčka a&#160;výkřiky soudcových konkubín, předstírajících co chvíli, že jim přivodil orgasmus. S&#160;jistotou lékárníka věděl Vlk, že každá slabika navíc by oslabila jeho sdělení. Ještě jednou se dlouze napil, postavil prázdnou láhev zpět mezi stvoly ostřice a&#160;už jen vlídně dodal.</p>
			<p class="MLP-text para-style-override-4">–&#160;Dobrou noc.</p>
			<p class="MLP-text para-style-override-4">–&#160;Počkej! zvolal prokurátor, přesně jak Vlk předpokládal.&#160;– Když jsi řekl á, řekni taky bé! Kdyby tě to kleplo, tak nás ten hošík nevytrhne, nechtěl bych zažít, kdyby to měl zmáknout sám!</p>
			<p class="MLP-text para-style-override-4">–&#160;Nejen učený, odpověděl Vlk, použiv s&#160;přesností lékárníka ironie,&#160;– ale ani popravčí nepadá z&#160;nebe. Učit Karlíka nejprimitivnějším pojmům třeba z&#160;fyziologie, neřkuli psychologie, znamená házet perly hrochu. Zato tamten&#160;–</p>
			<p class="MLP-text para-style-override-4">pokračoval Vlk, ukázav prstem přes jezero, kde nad lesem jako slabý opar ležela záře blízkého velkoměsta, </p>
			<p class="MLP-text para-style-override-4">–&#160;hoch si plně zaslouží mít už teď zkušeného učitele, aby nemusel jako já začínat od píky.</p>
			<p class="MLP-text para-style-override-4">–&#160;Pokud víme, zasmál se obhájce,&#160;– ty jsi začal od lucerny.</p>
			<p class="MLP-text para-style-override-4">Poslední plamen dohasl, ohniště jen temně žhnulo a&#160;měsíc, vystupující ze zámeckého parku, vypadal jako turecký popravní meč; i&#160;v&#160;tom špatném osvětlení bylo vidět, jak Vlk zbledl.</p>
			<p class="MLP-text para-style-override-4">–&#160;Mirdo, řekl prokurátor rychle, zarývaje nehty do jeho dlaně, až obhájce slabě zasténal,&#160;– nezlob se, lásko moje, ale není čas na žerty. Jak si to&#160;–</p>
			<p class="MLP-text para-style-override-4">pokračoval prokurátor usilovně, obraceje se k&#160;Vlkovi,</p>
			<p class="MLP-text para-style-override-4">–&#160;Bedřichu, představuješ prakticky?</p>
			<p class="MLP-text para-style-override-4">Umění spolknout i&#160;urážku, volající o&#160;pomstu, patří k&#160;základní výzbroji osobností, které se rozhodly zlepšit svět. Nebýt nekonečné trpělivosti neznámého španělského mnicha, řadového francouzského lékaře a&#160;slavného amerického vynálezce, byl by svět dodnes bez garoty, gilotiny i&#160;elektrického křesla. Vlk toto umění ovládal dokonale. Zášleh zničujícího vzteku zůstal jeho společníkům skryt stejně jako krev pulzující pod pokožkou, jen si s&#160;ledovou rozkoší představil, že mu jednou rozmarná paní Historie dodá tyhle dva tlusté buzeranty jako úhledné balíky, šířící kolem sebe už ne vůni drahých parfémů, ale smrad výkalů a&#160;moče, onu neviditelnou vlajku, kterou vztyčuje na lidském těle strach; kdo pak může vytknout popravčímu světové třídy, když ve dvou případech vynechá z&#160;experimentálních důvodů svůj milostivý ruk-cuk a&#160;nepoužije ani Šimsova zlomuzlu s&#160;expresním účinkem, ale zavěsí je opatrně a&#160;zlehka jako vánoční ozdoby, aby v&#160;nekonečných vteřinách, kdy se budou pomalu protáčet sem a&#160;tam s&#160;vypoulenýma očima a&#160;rychle puchnoucím jazykem, který sice stále propouští vzduch, ale už ne zvuk, si takto con sordino naposled vybičovanými smysly připomněli malé posezení u&#160;ohně a&#160;vtípek o&#160;lucerně.</p>
			<p class="MLP-text para-style-override-4">–&#160;Prakticky, řekl Vlk stejně vlídně jako předtím,&#160;– si představuji, že ho nebudem zvát dvakrát týdně ve smlouvě o&#160;dílo, ale přijmem na plný úvazek.</p>
			<p class="MLP-text para-style-override-4">–&#160;A&#160;nevíš, zeptal se prokurátor odmítavě,&#160;– co by dělal po zbytek týdne?</p>
			<p class="MLP-text para-style-override-4">– Připomínáš, odpověděl Vlk, použiv s&#160;lékárnickou opatrností jedovatosti,&#160;– mi, Oldo, lidi, kteří se ptají herce, co dělá přes den. Před třemi roky se zdálo být v&#160;pořádku, že hlavní popravčí státu je na výplatní listině maskován jako šofér a&#160;úkony jsou mu s&#160;pomocí koeficientu účtovány jako kilometrovné. Bylo to právě vaše grémium, které vidělo dál než na špičku nosu a&#160;dalo mi statut samostatného referenta s&#160;mimořádnými prémiemi. Ovšem žádná byrokratická šarže nezmění nic na tom, že jsem a&#160;zůstanu katem, a&#160;můj takzvaný tajemník Karlík mým spomocníkem nebo chcete-li pacholkem, protože jen domovnice si dávají říkat správcová a&#160;hasiči požárník, my nikdy nikomu směšní nebudem. Tak taky vy řekněte bé a&#160;přiklepněte mi učně, který nechyběl v&#160;žádné katovně, protože popravnictví není řemeslo jako třeba řezničina, ale věda, má své zákony i&#160;odvětví, své klasiky i&#160;vynálezce a&#160;v&#160;neposlední řadě i&#160;svou literaturu.</p>
			<p class="MLP-text para-style-override-4">–&#160;Myslíš třeba Tajnosti popraviště od Henriho Sansona? zeptal se obhájce snaživě,&#160;– ty jsem četl i&#160;já.</p>
			<p class="MLP-text para-style-override-4">–&#160;Memoáry francouzských kolegů, řekl Vlk shovívavě,&#160;– stejně jako české Paměti katovské rodiny Mydlářů bych se odvážil nabídnout Šimsovi se stejným studem jako studujícímu filozofie slabikář. Šimsův studijní plán, a&#160;podotýkám hned&#160;–</p>
			<p class="MLP-text para-style-override-4">pokračoval Vlk, teď už naprostý pán situace, </p>
			<p class="MLP-text para-style-override-4">–&#160;jen z&#160;literatury, zatím pomíjím jurisdikci, medicínu a&#160;ovšem hlavní předměty, by začínal encyklopedickými díly od fundamentální práce Cesara Beccarii z&#160;konce osmnáctého století O&#160;zločinech a&#160;trestech až k&#160;dvousvazkovému dílu von Hentinga Die Strafe, na které přísahá současná generace, pokračoval by řadou tematických studií, jako je Siegmunda Stiassneho Poprava kůlem, Kershawova La Guillotine či Rolphova Hanged by the Neck a&#160;vyvrcholil spisy po výtce vědeckými, a&#160;proto nepominutelnými, jakým je příkladně Šlabovův Archeologičeskoje obslédovanije dvuch trúpov iz balót. Samostatnou studijní linii by tvořil kritický rozbor knih, kterým ironicky říkám ‚libri anti-kati‘, morálně defektních grafomanů typu Camuse a&#160;dalších, odmítajících trest smrti. Stačí otevřít za mnohé Marii Stuartovnu pana Stefana Zweiga, aby z&#160;ní vyhřezl text, který je amorální, bezohledný, cynický, drzý, jedním slovem, který obsahuje celou abecedu&#160;–</p>
			<p class="MLP-text para-style-override-4">pokračoval Vlk, přivíraje oči, aby mu fotografická paměť zře­telněji promítla citovanou pasáž,</p>
			<p class="MLP-text para-style-override-4">–&#160;židáctví: „Nikdy nemůže být poprava živého člověka, tady všechny knihy i&#160;zprávy lžou, romantická a&#160;dojemná. Smrt popravčí sekerou je vždycky příšerná hrůza a&#160;sprostá řezničina. První rána kata byla špatně namířena, neproťala šíji, nýbrž narazila tupě do zátylku. Z&#160;úst mučené ženy se ozve přidušené chroptění a&#160;sténání. Druhá rána zatne hluboko do šíje a&#160;krev vystříkne jasným plamenem. Ale teprve třetí rána oddělí hlavu od trupu. A&#160;ještě jedna příšernost: když kat chce hlavu zvednout za vlasy a&#160;ukázat ji, uchopí toliko paruku a&#160;hlava vypadne. Zalitá krví se kutálí a&#160;hřmotí po prkenné podlaze jako kulečníková koule, a&#160;když ji kat znovu uchopí a&#160;zvedne, spatří všichni, byl to strašlivý pohled! hlavu stařenky se sněhobílými ostříhanými vlasy. Ještě čtvrt hodiny sebou křečovitě škubají rty, které nadlidským úsilím svíral strach živé bytosti, a&#160;zuby cvakají o&#160;sebe. Už chtějí pacholci za ohromného mlčení odnést temné břímě, když drobná příhoda vyvolá úplné zděšení. Neboť v&#160;okamžiku, kdy kati zvedají trup zalitý krví, aby jej odnesli do sousední místnosti, pohne se něco pod šaty. Nikým nepozorován připlížil se za královnou její malý oblíbený psík a jakoby ve strachu o&#160;její osud se přitiskl k&#160;jejímu tělu. Teď vyskočí, zbrocený prolitou krví. Rudé zvířátko štěká a&#160;kouše a&#160;hafá a&#160;ňafá a&#160;nechce se hnout od mrtvé. Kati se snaží odtrhnout ho násilím. Ale nedá se ani chytit, ani přivábit, divoce skáče na cizí velké černé bestie, které je tak palčivě zranily krví jeho milované&#160;–</p>
			<p class="MLP-text para-style-override-4">docitoval Vlk a&#160;otvíral opět oči, </p>
			<p class="MLP-text para-style-override-4">–&#160;paní.“ Podobné pamflety, získané čistkou veřejných i&#160;konfiskací soukromých knihoven, by můj žák nejdřív důkladně prostudoval, poté vědecky vyvrátil a&#160;na závěr odborně&#160;–</p>
			<p class="MLP-text para-style-override-4">pokračoval Vlk, cítě, jak se jeho zanícení přenáší na ně, </p>
			<p class="MLP-text para-style-override-4">–&#160;spálil, jak to patřívalo k&#160;běžné pracovní náplni popravčích, čímž by teorie nenásilně přecházela v&#160;praxi. V&#160;osnově by nechyběla ani odpočinkově zařazená literatura krásná, pokud se autor třeba i&#160;jen parciálně, ale fundovaně dotýká probíraných témat, například bible, kde je slušně popsána obšírná paleta klasických úkonů. Tak&#160;–</p>
			<p class="MLP-text para-style-override-4">pokračoval Vlk a&#160;musel se po dlouhé době namáhat, aby se jeho kovový hlas nezachvěl pohnutím, </p>
			<p class="MLP-text para-style-override-4">–&#160;by byl definitivně překonán úzký profil a&#160;neuralgický bod naší justice a&#160;navíc bychom obor, který středověk nekulturně vykázal za městské hradby a&#160;který ani u&#160;nás nesmí mít publicitu, jakou má na jevišti každý&#160;–</p>
			<p class="MLP-text para-style-override-4">pokračoval Vlk, neubrániv se, aby se mu alespoň neviditelně nerozbušilo jeho otužilé srdce, </p>
			<p class="MLP-text para-style-override-4">–&#160;kašpar, vrátili konečně, kam od počátku patří: do rodiny hu­manitních věd.</p>
			<p class="MLP-text para-style-override-4">–&#160;Člověče, Béďo, řekl prokurátor skoro šeptem, jak ho zalehla promyšlenost, šíře a&#160;důsažnost té koncepce,&#160;– vždyť ty tu vlastně navrhuješ univerzitu…!</p>
			<p class="MLP-text para-style-override-4">Z&#160;roje Perseid, zvaných také Slzy svatého Vavřince, se v&#160;tu vteřinu oddělil kus, vyčerpaný vesmírným letem, a&#160;dlouze umíral, vydávaje oslepující záři. Vlk si uvědomil, že ten odporný teplouš právě stejně oslnivě formuloval jeho utkvělou myšlenku a&#160;že se splní.</p>
			<p class="MLP-text para-style-override-4">Zvedl pravou nohu a&#160;přenesl těžiště těla nad práh </p>
			<p class="MLP-uroven3-nadpis para-style-override-1">14</p>
			<p class="MLP-text-bez1radku para-style-override-4">třídy. V&#160;tom zlomku vteřiny jako by se zastavil čas a&#160;on byl uprostřed kroku vtažen do živého obrazu kolem Lízinky; klouzal, sám dosud nespatřen, pronikavým pohledem z&#160;tváře na tvář, připomínaje si jména, biografie i&#160;povahové rysy svých budoucích žáků:</p>
			<p class="MLP-text para-style-override-4">František (15), stejně dobromyslný jako tlustý, IQ při spodní hranici průměru, vzdor obezitě zdatný, hobby: vzpírání, otec: oblíbený vězeňský dozorce, kvůli němuž se recidivisté těšili na kriminál; několikrát vyváděl do věšárny Vlkovy zákazníky a&#160;o&#160;přijetí syna ho požádal sám, vycházeje kupodivu ze stejné myšlenky, že je to obor jako jiný a&#160;vyžaduje vzdělání; přijetí bylo proto i&#160;odměnou za mravní idealismus otce, sledujícího zájem nejen dítěte, ale také společnosti.</p>
			<p class="MLP-text para-style-override-4">Dvojčata (15), jednovaječná a&#160;rozlišená pěšinkou, kterou si vy­nutili učitelé na devítiletce, IQ ve středu normy, záliby: horolezectví a&#160;jachting, tedy práce s&#160;lanem a&#160;uzlem, otcové: okresní soudce v&#160;K. (de iure) a&#160;okresní prokurátor v&#160;K. (de facto); Pavel s&#160;Petrem, které přes jakousi přízeň vytipoval docent Šimsa, provedli při zkoušce vivisekci živého psa sice neodborně, ale s&#160;takovým elánem, že Vlk nemohl říci ne.</p>
			<p class="MLP-text para-style-override-4">Albert (16) byl naopak jeho favoritem; otec: sadistický vrah, kterého Vlk udělal měsíc před chlapcovým narozením, matka: jediná z&#160;obětí, která znásilnění přežila; jako bigotní venkovské děvče odmítla přerušení těhotenství, když se však narodilo dítě s&#160;hrbem, pohodila je a&#160;ve vězení si podřezala žíly. Vlk se zásadně nepletl do životů svých zákazníků na víc než těch pár vteřin, kdy jim je bral, ale zde udělal výjimku, která potvrzovala jeho pedagogický talent; sledoval zpovzdálí, jak chlapec v&#160;dětských zařízeních statečně bojuje se svým osudem, ve snaze napravit zlý rozmar přírody věnoval se až asketicky cvičení; hrb se sice nezmenšil, ale už brzy se mu nikdo neodvážil zasmát: nevelký hrbáček měl železné svaly; když si pak Vlk zjistil jeho IQ (vysoko nad normou) i&#160;koníčky (šerm šavlí a&#160;dějepis), pojal jistý plán a&#160;přijal Alberta prakticky bez zkoušky.</p>
			<p class="MLP-text para-style-override-4">Ti čtyři byli zhruba stejně staří jako Lízinka. Zbylí dva starší. Šimon (19) proto, že v&#160;šesté, sedmé i&#160;osmé třídě (IQ nezachytitelný) propadl; opakování deváté mu bylo prominuto na základě intervencí i&#160;protestů: protestovali učitelé, kterým za pětky věšel na kliky dveří uškrcené kočky, intervenovali vlivní představitelé justice, ale i&#160;historiografie: Šimon jediný byl katovského původu, jeho pradědem byl proslulý Karl Huss (druhé s&#160;si přidal, aby nebyl pokládán za potomka reformátora; jeho potomci je opět škrtli, aby nebyli považováni za dráby protireformace), který se po nešťastném dekretu Josefa II. stal ranhojičem a&#160;kustodem starožitných sbírek knížete Metternicha; k&#160;jeho přátelům patřil i&#160;Johann Wolfgang von Goethe, který s&#160;ním hovoříval především o&#160;jeho původní profesi; otec Šimonovi naopak kádrově přitížil, když svou funkci, kterou ho pověřil ještě demokratický stát, vykonával i&#160;v&#160;žoldu (s dvěma s) okupantů, za což byl po okupaci dokonce souzen; i&#160;jeho zachránil slavný předek&#160;– ministr spravedlnosti byl historik a&#160;sečtělý obhájce, který předložil zápis kata Mydláře, věrného Čecha a&#160;protestanta, před popravou sedmadvaceti českých protestantských pánů v&#160;roce 1621: „A&#160;kdybych se byl vzepřel konání krvavé povinnosti své, nebylo by se nalezlo třebas deset jiných popravčích mistrů, kteří by na mém místě byli bez rozmýšlení exekuci vykonali? Ani o&#160;hodinu déle by nebylo vykonání exekuce odročeno bývalo, a&#160;mimo to kdo ví, jak krutě by cizí katové byli s&#160;nešťastnými pány českými nakládali a&#160;snad neumělostí svou poslední okamžik života jim ztrpčovali.“ Na příkladu doktora Jessenia, který byl jako intelektuál odsouzen před stětím ještě k&#160;vyříznutí jazyka, což Mydlář provedl zvlášť jemně, dokázal obhájce, jakým požehnáním je v&#160;podobné situaci přítomnost sourodáka a&#160;souvěrce; přesto dostal jeho mandant doživotí a&#160;musel si odsedět skoro pět let, než ho propasírovali kterousi amnestií (s&#160;jediným s, ale se všemi údy i&#160;právy) do důchodu; přijímaje teď Šimona jen na základě strangulovaných koček, napravoval Vlk ve vší tichosti křivdu spáchanou na celém popravnictví: ani barbarské národy netrestaly muže, který ne náhodou byl zván ramenem spravedlnosti; řezaly nejvýš hlavu, jež dala ramenu příkaz. Navíc měl Vlk i&#160;pádný důvod osobní!</p>
			<p class="MLP-text para-style-override-4">Poslední z&#160;hochů Richard (17)&#160;– ztratil dva roky v&#160;sanatoriu, ale byl opět zcela fit&#160;– měl téměř všech pět pé: slušný IQ, mnohostranné zájmy, vysokou, štíhlou a&#160;trénovanou postavu, jako by jeho matku oplodnil Discobolos, a&#160;ke všemu byl synem řezníka! Právě on byl však přijat jen a&#160;jedině kvůli </p>
			<p class="MLP-uroven3-nadpis para-style-override-1">15</p>
			<p class="MLP-text-bez1radku para-style-override-4">Lízince Tachecí.</p>
			<p class="MLP-text para-style-override-4">Náhoda, ta režisérka dějin a&#160;osudů, byla i&#160;autorkou setkání, k&#160;němuž došlo mnoho let poté, co dohasla noční vatra u&#160;loveckého zámečku.</p>
			<p class="MLP-text para-style-override-4">Zákazníci, které udělal Vlk v&#160;její předvečer, byli dávno shledáni nevinnými a&#160;posmrtně odškodněni. Pokud právem očekával, že udělá i&#160;ty, kteří chybu zavinili, měl být bolestně zklamán, jednoduše se vypařili a&#160;nikdo, snad krom pozůstalých, je příliš nesháněl. Svět, jak naznačovaly i&#160;zprávy z&#160;ciziny, byl pojednou až pedantsky úzkostlivý, o&#160;hrdelním trestu se začalo mluvit stejným tónem jako o&#160;pohlavní chorobě; člověk už musel umlátit ženu i&#160;děti cepem a&#160;v&#160;okrese muselo kvůli tomu hrozit povstání pracujících, aby mu neradi odklepli kravatu z&#160;konopí. Vlk se Šimsou a&#160;Karlíkem pracovali někdy jednou za kvartál, a&#160;že zůstali vůbec v&#160;systemizaci, za to mohli děkovat jen podpoře tajných sympatizantů v&#160;justičních a&#160;bezpečnostních aparátech. Ale jak dlouho ještě? Před očima měli čerstvou abdikaci Alberta Pierrepointa, který se kdysi, čtyřiadvacetiletý! stal po otci a&#160;strýci královským popravčím Velké Británie. Ačkoli měl na kontě 433 zákazníků a&#160;17 zákaznic, z&#160;toho sedmadvacet válečných zločinců udělal v&#160;jediném dnu!, musel demisí předběhnout potupné suspendování, které přinášel chystaný zákon o&#160;zrušení úhlavního trestu. Bylo deprimující číst, jak tento gigant, ‚usměvavý gentleman‘, který odkládal doutník pouze při úkonu a&#160;strhl vaz i&#160;osminásobnému ‚kyselinovému vrahovi‘ Johnu Haighovi, náhle horlivě prohlašuje&#160;– „Trest smrti nikoho neodstrašuje“ či „Vnitřní hlas, hlas shora, který mi kdysi poručil konat tuto práci, mi nyní říká&#160;– dost!“</p>
			<p class="MLP-text para-style-override-4">O&#160;tom všem přemýšlel Vlk i&#160;v&#160;tramvaji, která ho vezla k&#160;jednomu z&#160;přátel nejvěrnějších. Neznal jeho zaměstnání ani pravé jméno, ale že se léta objevoval ve věšárně se zvláštním povolením, ačkoli bez zvláštního poslání, svědčilo o&#160;důležitosti i&#160;stabilitě jeho postavení. K&#160;Vlkovým zásadám patřilo nepátrat po věcech, které si přály být utajeny; jeho ruka už dávila nejeden krk za to, že příliš mluvil. Soukromě se domníval, že muž, všemi zvaný Doktor, je tajemníkem významné osobnosti, a&#160;proto je významnější než ona, neboť osobnosti se v&#160;těch kvasných časech střídaly jako figury na orloji, zatímco on zůstával. Přístup k&#160;věšákům si často z&#160;protekce i&#160;za úplatky zařizovali potenciální nekrofilové; Doktor se Vlkovi začal jevit jinak od chvíle, kdy k&#160;němu kdysi přistoupil.</p>
			<p class="MLP-text para-style-override-4">–&#160;Víte, maestro, řekl Vlkovi,&#160;– já jsem pro pokrok, a&#160;proto fandím čisté strangulaci; Šimsova šlingle má podle mě stejně elementární význam jako měl v&#160;dopravě parní stroj. Ale váš ruk-cuk je prostě tak jednoduchý i&#160;geniální jako samo kolo!</p>
			<p class="MLP-text para-style-override-4">Taková řeč ovšem nemohla zůstat bez odpovědi. Kdykoli se Doktor objevil, mohli si být zákazníci jisti, že je obslouží Vlk a&#160;že budou hotovi dřív, než jim dojde, co se s&#160;nimi děje. Doktor neskrblil obdivem a&#160;vztah obou mužů se prohluboval. Šimsa, sportovec tělem i&#160;duší, si naštěstí uvědomil, že jako u&#160;fotbalové brány ani u&#160;věšáku není hanba zahřívat lavičku náhradníků, je-li jedničkou formát jako Vlk, kterému navíc za tolik vděčí. To on ho kdysi pozvedl z&#160;davu bezejmenných výrostků, to on nezištně prosadil, aby byl sám úředně pověřen Šimsovým za- i&#160;doškolováním; ujal se toho s&#160;takovou vehemencí, že snaživý hoch velmi rychle jako z&#160;dětského kabátu vyrostl z&#160;psychologie primitivního kata, kterým se málem stal, než potkal Vlka, a&#160;dosáhl hranice myšlení, za níž se otevírá širý duševní obzor skutečných popravčích, hodných toho jména. Pochopil, že pověsit někoho za krk dokáže hůř nebo líp skoro každý, až snad na pár zženštilých intelektuálů, umění je však pověsit ho tak, aby se v&#160;tom promítly celé kulturní dějiny lidstva až k&#160;vědeckotechnické revoluci, protože jinak by se mohl zákazník právem ptát, proč ho za trest rovnou neupečou a&#160;nesežerou.</p>
			<p class="MLP-text para-style-override-4">Brzy se ukázalo, že Doktorovy znalosti jsou obdobně rozsáhlé i&#160;fundované jako Vlkovy. Pravda, chyběla mu Vlkova obrovská praxe, tu však bohatě vyvážily znalosti penologických statistik, za které by se nemusel stydět ani počítač. Vlk, který si musel každý letopočet nahlas opakovat, aby mu utkvěl v&#160;paměti, obdivoval a&#160;upřímně záviděl bravuru, s&#160;jakou Doktor, provázeje slova rychlým kmitáním plnicího pera, chrlil ze sebe, podoben dálnopisu, cifry a&#160;procenta.</p>
			<p class="MLP-text para-style-override-4">–&#160;Ve Francii, diktoval a&#160;psal Doktor, když diskutovali o&#160;tom, jak často poptávka po popravčích předběhne nabídku, čehož využívají diletanti,&#160;– bylo jen v&#160;roce 1944 popraveno pro kolaboraci s&#160;okupanty 10 519 osob, z&#160;toho 8348 bez soudu. Údaj z&#160;prohlášení ministra spravedlnosti Martinauda-Delplase.</p>
			<p class="MLP-text para-style-override-4">–&#160;Hrozné, řekl tehdy Vlk,&#160;– ale nutno podotknout, že taková potřeba probouzí i&#160;talenty, které by jinak zůstaly zasuty…</p>
			<p class="MLP-text para-style-override-4">–&#160;V&#160;USA, diktoval a&#160;psal Doktor, když diskutovali o&#160;tom, jak naopak dostatek popravčích upevňuje celonárodní disciplínu,&#160;– se podílel lynč na celkovém počtu poprav ještě v&#160;prvním desetiletí našeho století 92,5 procenty, teprve pak má trvale sestupnou tendenci. Historické tabulky nicméně uvádějí, že v&#160;letech 1900–1944 bylo ve Státech lynčováno jen o&#160;málo méně osob, než bylo popraveno ze zákona odborně školeným personálem. Údaje z&#160;Hentingova díla The criminal and his victims, New Haven 1948.</p>
			<p class="MLP-text para-style-override-4">–&#160;Odporné, řekl tehdy Vlk,&#160;– zvlášť když si člověk představí, že tenhle ‚odborně školený‘ personál jenom otáčí vypínačem. Rád bych je viděl, kdyby vypnuli proud.</p>
			<p class="MLP-text para-style-override-4">Jistě, řekl tehdy Doktor živě,&#160;– ale nestojí problém obráceně? Nezvolili si tak primitivní úkon proto, že ani masová základna lynče nedala vlasti talenty srovnatelné s&#160;vaším? Proboha, co je to za úroveň, když newyorský Elliot před elektrokucí měří napětí tak, že peče na křesle hroudu hovězího? Viz stránka 42 jeho Pamětí!</p>
			<p class="MLP-text para-style-override-4">Byly-li kde vědomosti obou mužů vyrovnány, dosahujíce nepochybně hranice lidských možností, pak na poli penologické krásné literatury. Později, když už se dýchánků účastnil i&#160;Šimsa, litoval vždy znovu, že nemůže jejich diskuse nahrávat; ty duely by byly ozdobou každého televizního kvízu místo věčných otravných blábolů o&#160;perlách architektury nebo slavných áriích.</p>
			<p class="MLP-text para-style-override-4">–&#160;„Zde je,“ cituje Doktor samozřejmě zpaměti,&#160;– „popraviště. Jeho nohy jsou slabé a&#160;ztuhlé a&#160;je mu špatně. Kolem dokola lidé. Křik a&#160;rámus. Tisíce obličejů a&#160;očí. To vše musí snést a&#160;především myšlenku: zde jsou tisíce, které nebudou zabity, a&#160;ty budeš popraven.“ Autor, dílo a&#160;hrdina?</p>
			<p class="MLP-text para-style-override-4">–&#160;Jak, odpovídá Vlk s&#160;úsměvem,&#160;– neznat autora, který měl to pekelné štěstí obdobnou scénu osobně prožít, i&#160;když ne do konce: Dostojevskij, Idiot, kníže Myškin.</p>
			<p class="MLP-text para-style-override-4">–&#160;Touché! volá Doktor.</p>
			<p class="MLP-text para-style-override-4">–&#160;Ale který, ptá se Vlk,&#160;– nositel Nobelovy ceny za literaturu zachytil veršem průběh veřejného úkonu v&#160;Indii?</p>
			<p class="MLP-text para-style-override-4">–&#160;„They,“ recituje Doktor s&#160;úsměvem, „are hanging Danny Deever, they are marchinʼ of ʼim round, they ʼave ʼalted Danny Deever by ʼis coffin on the ground!“ Kdo by neznal laureáta z&#160;roku 1907, autora Knihy džunglí Rudyarda Kiplinga??</p>
			<p class="MLP-text para-style-override-4">–&#160;Touché! volá Vlk.</p>
			<p class="MLP-text para-style-override-4">Někdy jsou otázky tak rafinované, a&#160;odpovědi přesto tak přesné, že si chlapec klade stejnou otázku jako divadelní elév, hledící zblízka na sira Oliviera: nemám jít raději k&#160;poště?</p>
			<p class="MLP-text para-style-override-4">–&#160;Co je, ptá se Vlk potutelně,&#160;– švédský truňk?</p>
			<p class="MLP-text para-style-override-4">–&#160;Vaši otázku, říká Doktor s&#160;úsměvem,&#160;– bych mohl odmítnout s&#160;poukazem, že řádění soldatesky švédského generála Banéra v&#160;Evropě roku 1638 nespadá do oboru popravnictví. Protože ale švédský truňk přechází pak v&#160;době čarodějnických procesů do útrpného práva, ať vám odpoví kronikář: „Svázali&#160;–</p>
			<p class="MLP-text para-style-override-4">cituje Doktor a&#160;píše tentokrát prstem ve vzduchu, </p>
			<p class="MLP-text para-style-override-4">–&#160;totiž ubožáky, na nichž chtěli ukryté peníze jejich vylákati, a&#160;položivše je naznak na zem, lili jim do úst trychtýřem hnojůvku, až se mnozí zalkli a&#160;děsnou smrt z&#160;toho měli.“</p>
			<p class="MLP-text para-style-override-4">–&#160;Touché! volá Vlk.</p>
			<p class="MLP-text para-style-override-4">–&#160;Exempla, dodává Doktor už jenom skromně na okraj,&#160;– trahunt: V&#160;ortelích města Nymburka nalézáme v&#160;roce 1606 neuvěřitelný trest, který „vytrpěl jest člověk Jan Špička proto, že sušil kobyly“, což blíže neosvětleno. Za to byl „zaživa vykuchán, nároky mu o&#160;ústa otlučeny, droby všecky do košile svázány a&#160;na šibenici všecko pověšeno“. Prostý čtenář může zatleskat, ale vědec se musí divit, kde se v&#160;díře jako Nymburk vzala taková fantazie; pak čte Janssenovu Geschichte des deutschen Volkes, díl druhý, stranu 506, a&#160;hle: týž trest stihl o&#160;dva roky dřív v&#160;Braunschweigu právníka Brabanta, obviněného, že drží s&#160;čertem. Nějaký vykuk z&#160;Nymburka jede zřejmě kolem a&#160;prodá to pak doma jako svůj nápad. Ale&#160;–</p>
			<p class="MLP-text para-style-override-4">ptá se Doktor lišácky, </p>
			<p class="MLP-text para-style-override-4">–&#160;kde najdeme u&#160;klasiků nejkurióznější poslední přání zákazníka před úkonem?</p>
			<p class="MLP-text para-style-override-4">–&#160;Plutarchos ve svém Sullovi píše o&#160;římském vojevůdci Carbonovi, kterého Pompeius odsoudil k&#160;stětí. Popravčí už zvedal meč, když Carbo požádal, aby se mohl ještě rychle&#160;–</p>
			<p class="MLP-text para-style-override-4">dodává Vlk, odhaluje v&#160;úsměvu svůj krásný chrup, </p>
			<p class="MLP-text para-style-override-4">–&#160;vymočit.</p>
			<p class="MLP-text para-style-override-4">K&#160;těmto povznášejícím vzpomínkám upnul teď Vlk svou mysl, aby zahnal vztek. Byl vzteklý, že tráví letní neděli v&#160;rozpáleném městě, když v&#160;zámečku dávno zřídili tuctovou ozdravovnu a&#160;pak exkluzivní lovecký hotel vlády, i&#160;že musí lekat vedrem v&#160;tramvaji, neboť na auto měl právo pouze v&#160;den úkonu a&#160;v&#160;noci po něm. A&#160;tak jen to, že je Doktor po dlouhé době pozval do projekce kresleného filmu, kterou si občas, zřejmě z&#160;moci své funkce, o&#160;nedělích půjčoval, mu trochu vracelo náladu.</p>
			<p class="MLP-text para-style-override-4">Ucítiv zaklepání na rameno, uvědomil si okamžitě, že si zapomněl koupit jízdenku. Jako by právě to byla pověstná kapka, kterou přetéká číše, zmocnila se ho deprese. K&#160;jeho překvapení stál za ním holohlavý, bezzubý stařec v&#160;propocené košili, zcela nepodobný revizoru.</p>
			<p class="MLP-text para-style-override-4">–&#160;Pvomiňte, zeptal se, silně šišlaje,&#160;– nejfte vy náhodou Béďa?</p>
			<p class="MLP-text para-style-override-4">–&#160;Ano, odpověděl Vlk zmateně.</p>
			<p class="MLP-text para-style-override-4">Hned se vzpamatoval a&#160;chtěl se proti té důvěrnosti ohradit, ale mužík mu už nedal šanci.</p>
			<p class="MLP-text para-style-override-4">–&#160;Béďo, volal, bouřlivě ho objímaje,&#160;– fo povád děváf??</p>
			<p class="MLP-text para-style-override-4">Ostatní cestující, polomrtví horkem, jim sotva věnovali pozornost, ale Vlk si přesto připadal jakoby vytažen na scénu ozářenou reflektory. Navíc ho deprimovalo, že toho člověka není schopen nikam zařadit. Bývalý spolužák?</p>
			<p class="MLP-text para-style-override-4">–&#160;Jak vyjef? zeptal se muž a&#160;musel to dvakrát opakovat, než Vlk pochopil, že souhlásky v&#160;a f nahrazují sykavky ž a&#160;š, i&#160;mnohé jiné hlásky.</p>
			<p class="MLP-text para-style-override-4">–&#160;Děkuju, odpověděl Vlk opatrně,&#160;– jakžtakž. A&#160;ty?</p>
			<p class="MLP-text para-style-override-4">–&#160;Já uv fem v&#160;penvi, odpověděl muž.&#160;– Ty eftě ne?</p>
			<p class="MLP-text para-style-override-4">–&#160;Bohužel, odpověděl Vlk všeobecně,&#160;– nemám ještě léta.</p>
			<p class="MLP-text para-style-override-4">–&#160;Jak to? podivil se muž,&#160;– tobě fe fnad pofítají dvakvát, ne? Nebo to uv ty fvině taky fkvtvy?</p>
			<p class="MLP-text para-style-override-4">–&#160;No to víš, odpověděl Vlk neurčitě; věděl už, že ten chlap ho musí znát z&#160;oboru. Bachař? Toho by si pamatoval. Snad rakvář, těch si nikdy moc nevšímal.</p>
			<p class="MLP-text para-style-override-4">–&#160;Co manželka? zeptal se, aby unikl z&#160;tenkého ledu.</p>
			<p class="MLP-text para-style-override-4">–&#160;Ta kujva? zeptal se muž.&#160;– F tou fem vyvavil dveve. Ave vato Fvávinka fe potatila.</p>
			<p class="MLP-text para-style-override-4">–&#160;Kdo? zeptal se Vlk.</p>
			<p class="MLP-text para-style-override-4">–&#160;No moje féva, šišlal muž hrdě,&#160;– byvy f tím ftavofti, ave nakonef fe doftava na vyfokou.</p>
			<p class="MLP-text para-style-override-4">–&#160;Kam? zeptal se Vlk.</p>
			<p class="MLP-text para-style-override-4">–&#160;No na pváva! šišlal muž šťastně, zatímco tramvaj skřípavě zastavovala,&#160;– uf taky foudí, no, fnad ji vaf kynou vefevejfí fafy. Jak to vidíf ty?</p>
			<p class="MLP-text para-style-override-4">–&#160;Já už, bohužel, vystupuji, řekl Vlk, rozhodnut, že zbylé dvě stanice dojde raději pěšky.</p>
			<p class="MLP-text para-style-override-4">–&#160;Fkoda! řekl muž lítostivě,&#160;– kdoví, kdy fe vaf potkáme. Davi ti afpoň tu fkovu?</p>
			<p class="MLP-text para-style-override-4">–&#160;Jakou školu? zvolal Vlk, náhle osvícen.</p>
			<p class="MLP-text para-style-override-4">–&#160;No tu popvavnifkou! volal muž, zatímco tramvaj se trhavě rozjížděla.</p>
			<p class="MLP-text para-style-override-4">V&#160;tu chvíli jako by na jeho lysé lebce vypučely tmavé, mastné vlasy, propadlé tváře vyplnil dravčí chrup a&#160;ze rtů, smyslných jako kdysi, zavlál dobyvačný jazyk, který tak štědře rozdával lásku i&#160;smrt.</p>
			<p class="MLP-text para-style-override-4">–&#160;Vilíku! zvolal Vlk, ale bývalý soudce ho už neslyšel.</p>
			<p class="MLP-text para-style-override-4">–&#160;Quidquid agis, prudenter agas, řekl Doktor, když mu lil Black </p>
			<p class="MLP-uroven3-nadpis para-style-override-1">16</p>
			<p class="MLP-text-bez1radku para-style-override-4">Label na kostky ledu, které hlasitě pukaly,&#160;– neboli Cokoli děláš, dělej rozvážně. Ti chlapci to trochu přehnali a&#160;mají na svědomí mnohé z&#160;našich problémů. Kdo je nutil nadělovat špagáty jako pomlázku? I&#160;tady platí Méně je někdy více.</p>
			<p class="MLP-text para-style-override-4">Sportovec Šimsa přiběhl ze své chaty po svých; bylo to slabých dvacet kilometrů a&#160;jeho tep i&#160;dech už dosáhly normálních hodnot.</p>
			<p class="MLP-text para-style-override-4">–&#160;Když si vzpomenu, řekl tiše, neboť se mezi nimi nikdy nezbavil ostychu,&#160;– co on byl za frajera, jde na mě smutek. Proč ho radši nedali taky udělat? Čemu slouží, že chodí mezi námi jako zbědovaná troska? Bude mladá generace ochotna ke stejnému angažmá, když vidí, jak svět odplácí?</p>
			<p class="MLP-text para-style-override-4">–&#160;Bezzubý soudce, řekl Doktor, nalévaje grapefruitový džus na ledovou tříšť, která slabounce praskala,&#160;– lepší bezhlavého. Měl-li být on a&#160;ti druzí vzdor všeobecnému rozhořčení, ale v&#160;zájmu státu zachováni právě jako důkaz, že ius regit aut errant neboli že právo vládne, i&#160;když se&#160;–</p>
			<p class="MLP-text para-style-override-4">pokračoval doktor, nasypav si do důlku mezi kořenem pravého palce a&#160;ukazováku špetku soli a&#160;čerstvě mletého pepře, </p>
			<p class="MLP-text para-style-override-4">–&#160;mýlí, musela tu být jistota, že dojdou dál než k&#160;první lucerně, čímž na nic&#160;–</p>
			<p class="MLP-text para-style-override-4">řekl Doktor rychle, pohlédnuv omluvně na Vlka, </p>
			<p class="MLP-text para-style-override-4">–&#160;nenarážím. Vyšlo se tedy z&#160;vědeckého zjištění, že nejvýraz­nějším povahovým rysem našeho národa je kombinace závisti a&#160;sentimentality. Znamenalo to odbourat jim z&#160;požitků všechno, co překračovalo nivó sociálně slabých vrstev, tedy auto nepřiměřené značky či milenky v&#160;nepřiměřeném věku. Tím je eliminován mo­ment závisti a&#160;naopak evokován blahovolný soucit, jaký u&#160;nás provází pády co&#160;–</p>
			<p class="MLP-text para-style-override-4">pokračoval Doktor, nakapav si na pepř a&#160;sůl trochu čerstvě vy­mačkaného citronu, </p>
			<p class="MLP-text para-style-override-4">–&#160;nejstrmější. Plastická chirurgie, která obvykle proměňuje še­redy v&#160;krasavce, funguje tu opačným směrem, aby umocnila výsledný dojem. Vsadím se, že pleš vašeho přítele obnovuje co týden drahý holič a&#160;zuby si dal vylámat uměle, pyšně se krásnou protézou jen ve zvláštních –</p>
			<p class="MLP-text para-style-override-4">pokračoval Doktor, nalévaje si levou rukou do jedné skleničky bílou tequilu a&#160;do druhé rudou sangrittu, </p>
			<p class="MLP-text para-style-override-4">–&#160;hotelových zařízeních, kde jsou podobně postiženým jednou dvakrát za rok refundovány odebrané výhody pod rouškou hospitalizací. Ostatně neodpovídá na vaši otázku sám fakt, že jeho úřad přebírá vlastní dcera? Na zdraví!&#160;–</p>
			<p class="MLP-text para-style-override-4">dodal, slízl ze hřbetu ruky směs citronu, soli a&#160;pepře, zapil to z&#160;obou sklenic a&#160;mixoval složitý mexický nápoj na jazyku.</p>
			<p class="MLP-text para-style-override-4">–&#160;Ale, namítl Šimsa nesměle,&#160;– chudoba a&#160;sešlost, i&#160;když umělé, jsou přece jen trestem za služební horlivost. Nedá si takovým otcem poučená dcera na štít laxnost? Není zrovna v&#160;tom jádro pudla, proč nemáme pomalu do čeho píchnout?</p>
			<p class="MLP-text para-style-override-4">–&#160;Slečna dcera, odpověděl Doktor, vychutnávaje dosud gurmánsky chutě i&#160;vůně na svém patře,&#160;– ať si zatím soudí jako učitelka ze školky, protože po ní vinou mezinárodní situace, vyžadující různé ohledy, nikdo nic nechce. Až se jí řekne, začne solit flastry i&#160;špagáty, že tatíček pukne pýchou, jestli ne&#160;–</p>
			<p class="MLP-text para-style-override-4">dodal Doktor, nabízeje jim tlustý doutník Winston Churchill, který Vlk s&#160;díky přijal a&#160;Šimsa s&#160;díky odmítl, </p>
			<p class="MLP-text para-style-override-4">–&#160;vzteky.</p>
			<p class="MLP-text para-style-override-4">Šimsa vyskočil, aby zapalovačem, který jen proto koupil, po­sloužil nejdřív jemu a&#160;pak Vlkovi. Přitom se osmělil.</p>
			<p class="MLP-text para-style-override-4">–&#160;A&#160;co když nebude chtít? Ti dnešní mladí mají plnou hubu svědomí, a&#160;násilí se teď nesmí užít ani pro dobrou věc! Tak jak je k&#160;tomu dokopat?</p>
			<p class="MLP-text para-style-override-4">–&#160;Jeden Rus, řekl Doktor,&#160;– slušný spisovatel, a&#160;dokonce no­belonosič, ale tak militantní odpůrce smjertnoj kázni, že jsem za trest zapomněl jeho jméno, řekl nicméně větu, která by se měla stát základní poučkou každé moderní moci: „Dříve nás mučili žhavým železem, nyní&#160;–</p>
			<p class="MLP-text para-style-override-4">citoval Doktor a&#160;současně jako by vypaloval slova do vzduchu žhavým koncem doutníku, </p>
			<p class="MLP-text para-style-override-4">–&#160;chladnou mincí.“ Plnila-li generace otců úlohu železného koštěte buď přímo z&#160;přesvědčení, anebo ze strachu, že kdo nemele, bude sám semlet, splní ji generace synů a&#160;dcer, která dík okolnostem ani nevěří, ani se nebojí, za vyšší plat nebo nižší daně, za větší byt nebo menší potíže se studiem dětí a&#160;tak podobně, důležité je, že při všech demokrati- a&#160;liberalizacích si prozíravé státní vedení ponechalo, ačkoliv na něj dočasně neupoutává pozornost rozjitřené veřejnosti, pevný bod, a&#160;tím je sama&#160;–</p>
			<p class="MLP-text para-style-override-4">usmál se Doktor, </p>
			<p class="MLP-text para-style-override-4">–&#160;šibenice, ale nechci vás nudit přednáškami, když tu máme po delší přestávce dva unikátní snímky, ano, i&#160;to je příznačné, že přísun znovu funguje! které vás jako odborníky jistě&#160;–</p>
			<p class="MLP-text para-style-override-4">dodal Doktor, lusknuv prsty, což bylo obvyklé znamení promítači, že může začít, </p>
			<p class="MLP-text para-style-override-4">–&#160;zaujmou.</p>
			<p class="MLP-text para-style-override-4">Do tmy, ve které bzučel motor opony odhalující plátno, vystřelil z&#160;projekční kabiny snop světla. Vlk byl příjemně napjat, a&#160;protože i&#160;whisky právě dosáhla nervových center, pocítil, jak trpkost posledních měsíců ustupuje jakési naději. Viděli už v&#160;této projekci nejednu PF; zkratku, kterou mnozí Evropané píšou na novoročenky místo dlouhého ‚pour féliciter‘, označovala jim ‚the penologic films‘&#160;– filmy o&#160;trestech. Doktor měl přístup k&#160;archivům a&#160;předváděl svým dvěma přátelům vše, co mohlo mít pro ně praktický význam anebo podnítit teoretické úvahy. Byly to snímky velmi rozdílné úrovně jak penologické, tak fotografické. Za kamerou stáli většinou amatéři, kteří navíc pracovali tajně, z&#160;aktovky či knoflíkové dírky, takže záběry byly často pod- i&#160;přeexponované, neostré a&#160;samozřejmě němé. Starý snímek z&#160;Číny nebo Japonska, na němž polonahý muž s&#160;copem zručně stíná hlavy jakýchsi vojáků nebo kuliů, které mu kladou jak špalky na dřevěnou kozu, byl dokonce silně podtočen a&#160;účinkující se pohybovali tak rychle, že si jej párkrát pustili místo grotesky.</p>
			<p class="MLP-text para-style-override-4">Tristnější bylo ovšem vidět amatéry i&#160;před kamerou. Jak zapo­menout na snímek z&#160;Konga, kde jakýsi dobrák uřezává svým krajanům hlavy nejen s&#160;nechutnou leností, ale i&#160;pilou s&#160;vylámanými zuby, nestaraje se, jak budou vypadat ti, kdo mu je drží; tehdy si Vlk uvědomil, že rozvojové země potřebují pomoc i&#160;v&#160;této oblasti. Kolísavá úroveň tedy málo měnila na tom, že projekce přinášely významné impulzy. Obdivovali čistou a&#160;přesnou, snad až příliš pedantickou práci spojeneckých kolegů ve filmech s&#160;označením TS/NT (Top secret&#160;– Nuremberg trial), pořádným douškem museli zapít dílo anonymního fušéra zpod Pyrenejí: stoje s&#160;pitomým úsměvem za svým notabene nezakrytým zákazníkem, utahoval šroub garoty po milimetrech, aby byl déle filmován, zatímco tomu vpředu se už houpal jazyk až na břiše jako kravata. Viděli velmi diskutovanou elektrokuci na Alici Ferrisové, která se ubránila až do 25 000 voltů, kdy se naráz změnila v&#160;černošku, i&#160;slavnou veřejnou strangulaci německého primátora Prahy Pfitznera, při níž tisíce Čechů zvedaly na ramena své děti, aby spatřily na vlastní oči poválečné znovuzrození humanismu. I&#160;nyní tedy očekávali se zájmem, čím je příznivec překvapí.</p>
			<p class="MLP-text para-style-override-4">Na plátně se objevil emblém DIE DEUTSCHE WOCHENSCHAU.</p>
			<p class="MLP-text para-style-override-4">–&#160;Toto, řekl Doktor a&#160;v&#160;hlase mu zněla pýcha objevitele,&#160;– je němá kopie, což nesnižuje její úžasnou cenu. Originál byl podložen nejspíš komentářem říšského filmového intendanta Hanse Hinkela, který dal snímek vyrobit na příkaz samotného Vůdce.</p>
			<p class="MLP-text para-style-override-4">Úvodní titulek byl vystřídán záběrem stolku, na němž stála láhev koňaku a&#160;několik číší.</p>
			<p class="MLP-text para-style-override-4">–&#160;Čas děje, pokračoval Doktor a&#160;v&#160;jeho hlase zněla radost vypravěče, – srpen 1944, místo děje na první pohled box v&#160;útulné vinárničce a&#160;–</p>
			<p class="MLP-text para-style-override-4">pokračoval Doktor, zatímco záběr stolku byl vystřídán záběrem nástropní kolejnice s&#160;pojízdnými háky, </p>
			<p class="MLP-text para-style-override-4">–&#160;zákoutí řeznické provozovny, ve skutečnosti však centrální úkoniště v&#160;berlínské věznici Plotzensee.</p>
			<p class="MLP-text para-style-override-4">Záběr háků byl vystřídán záběrem malých dveří, jimiž vešlo několik mužů v&#160;talárech, uniformách i&#160;civilních šatech, zastavili se proti kameře, vztyčili pravé paže a&#160;cosi vykřikli.</p>
			<p class="MLP-text para-style-override-4">–&#160;Heil Hitler! zvolal současně Doktor s&#160;patosem představitelů, které daboval, zatímco oni si nalili koňak, zvedli číše proti kameře, sklapli podpatky a&#160;vypili ex,&#160;– nic jiného nemohli volat vyvolení, kterým připadla čest udělat tečku za atentátem z&#160;20.&#160;července, a&#160;to s&#160;vědomím, že Vůdce ve své projekci ještě týž večer ocení jejich snažení. Vždyť to byl jeho tvůrčí nápad, který vyjádřil, viz Ein Drama des Gewissens, Herder Bücherei, sešit 96, příkazem popravčímu: „Chci, aby viseli jako dobytek!“</p>
			<p class="MLP-text para-style-override-4">Muži na plátně se naráz ohlédli. Pohotový švenk kamery dospěl ke dveřím včas, aby zachytil nahého muže středních let, který, poháněn dozorci, vklopýtal do dveří, ruce přitaženy k&#160;tělu drátem.</p>
			<p class="MLP-text para-style-override-4">–&#160;Chybějící komentář, pokračoval Doktor už zas věcně,&#160;– nám bohužel znemožňuje dozvědět se jméno tohoto hrdiny&#160;–</p>
			<p class="MLP-text para-style-override-4">pokračoval Doktor, maje na mysli civilistu, který se naháče ujal hmatem, prozrazujícím ihned popravčího s&#160;velkou praxí,</p>
			<p class="MLP-text para-style-override-4">–&#160; ale jeho výkon mu staví pomník kovu trvalejší.</p>
			<p class="MLP-text para-style-override-4">Vlk i&#160;Šimsa věděli od prvních metrů sami, že mají tu čest se skutečným umělcem, jakého by nechtěli mít za konkurenta. Jako kouzelník spletl na konopném laně závěsné i&#160;škrtící oko, jako dirigent rozehrál své pomocníky, aby Jedničku zvedli na stolici a&#160;upevnili oka současně na první hák i&#160;první krk, a&#160;konečně jako sochař začal modelovat jeho posmrtnou masku tak, že s&#160;přesností automatu po milimetrech odklápěl stolici, aby provaz přejímal váhu těla po gramech a&#160;zákazník bez oděvu i&#160;bez kápě byl nucen předvést prominentnímu diváku tohoto filmu svůj konec od A&#160;až do Zet, včetně příslušných reakcí fyziologických, které umožnily určit přesný okamžik udělání pouhým okem. Tehdy se úkonář do hotového prostě plnou váhou opřel a&#160;poslal ho i&#160;s&#160;hákem po kolejnici na druhou stranu místnosti. Pak vypil stopku koňaku, kterou mu podal mladší pomocník, a&#160;sešpulil rty, k&#160;čemuž Doktor na vysvětlenou hvízdl; do dveří hnali nahého Dvojku. S&#160;citem televizního reportéra, který ví, kdy diváku napovědět a&#160;kdy nechat promlouvat obraz, přestal teď Doktor komentovat; jen šumění přístroje podmalovávalo další podívanou, točenou v&#160;sugestivním nepřerušovaném záběru. Tím spíš, že sami kdysi dvakrát dělali desítku, museli Vlk se Šimsou v&#160;duchu smeknout před perfekcí tohoto tria. S&#160;nevyčerpatelným humorem, ach, jaká škoda, že beze zvuku nemohli ocenit žerty, které rozveselovaly i&#160;svědky! se šéf staral, aby tvář po tváři prošla téměř ve stejných intervalech všemi stádii dušení. Pyj za pyjem se zvedal k&#160;poslední salvě života, a&#160;když ochable zvěstoval exitus, byl majitel odeslán po kolejnici jako důlní vozík, až se zastavil o&#160;předchůdce. Každé číslo uzavřela číška koňaku, aniž bylo to příští pomalejší či ledabylejší. Jaký div, že Vlk, Šimsa, ale i&#160;Doktor, který snímek znal, zažili, co se přihází návštěvníkům opravdu velkých koncertů: měli dojem, že trvá, ačkoli finální obraz osmi visících kusů lidského dobytka, které spomocníci rychle natáčeli bokem ke kameře, aby na Vůdce nevyplazovali vyhřezlý jazyk, a&#160;tím méně vystrkovali podělaný zadek, se už dávno zatměl a&#160;před nimi kmitala bílá plocha.</p>
			<p class="MLP-text para-style-override-4">–&#160;Osm, řekl konečně Doktor, nastavuje jim k&#160;očím ciferník náramkových stopek,&#160;– strangulací a&#160;vešly se do jedné kazety! A&#160;jen to je důkaz, že čísla netrvala v&#160;průměru třicet minut, jak by se každý hádal, nýbrž třicet vteřin. Víme-li, že pro tuto show byla předepsána zcela brutální a&#160;zdlouhavá porážka, jeví se mi být jeho slowhanging odvážnou hrou a&#160;všechny ty obscénnosti její nezbytnou součástí; ten muž fandil svým klientům stejně jako kdysi váš favorit Mydlář, a&#160;nevydají-li archivy jeho jméno, zaslouží si vejít do učebnic po vzoru velkých osobností výtvarného umění jako Neznámý&#160;–</p>
			<p class="MLP-text para-style-override-4">dodal Doktor spěšně, když se na plátně objevil emblém s&#160;písmeny I.&#160;R.&#160;T.&#160;C., </p>
			<p class="MLP-text para-style-override-4">–&#160;mistr, ale nechme hodnocení na závěr, protože telerekordinkový záznam z&#160;Bagdádu je odstrašujícím protějškem prvního snímku.</p>
			<p class="MLP-text para-style-override-4">Titulek byl vystřídán záběrem tří židlí různého stáří, původu i&#160;poslání.</p>
			<p class="MLP-text para-style-override-4">–&#160;Čas děje, řekl Doktor a&#160;z&#160;jeho hlasu znělo vzrušení odborníka,&#160;– zima 1963, místo děje na první pohled dekorace pro Ionescovu hru Židle či&#160;–</p>
			<p class="MLP-text para-style-override-4">pokračoval Doktor, zatímco záběr židlí byl vystřídán záběrem notových pultů, na nichž ležely samopaly různé ráže i&#160;výroby,&#160;– jinou hru jiného absurdního autora, ve skutečnosti však hudební studio Irak Radio Television Corporation.</p>
			<p class="MLP-text para-style-override-4">Záběr pultů byl vystřídán záběrem skupiny mužů ve vojenských uniformách, kteří se prodrali mezi složenými nástroji, překlopýtali snopy kabelů, zastavili se proti kameře, srazili podpatky a&#160;vydali pokřik.</p>
			<p class="MLP-text para-style-override-4">–&#160;Vítězství! zvolal současně Doktor, zatímco muži vyšli z&#160;obrazu až na jednoho, který začal nervózně předčítat do kamery text v&#160;nesrozumitelné hrdelní řeči,&#160;– co jiného mohli volat tito právě povolaní vůdcové revoluce, kterým připadlo skoncovat s&#160;právě odvolanými vůdci revoluce, a&#160;to s&#160;vědomím, že jejich hrdinství ocení dík televizi ve stejném okamžiku celý národ.</p>
			<p class="MLP-text para-style-override-4">Muž na plátně domluvil a&#160;pohlédl stranou. Pohotový švenk kamery dospěl k&#160;židlím: elektrikářským drátem byli k&#160;nim mezitím připoutáni tři opuchlí muži v&#160;rozedraných uniformách; jejich oči, zapadlé mezi podlitinami jako horská jezera, byly otevřené, ale zdály se hledět mimo tento svět.</p>
			<p class="MLP-text para-style-override-4">–&#160;Právě čtený rozsudek, pokračoval Doktor a&#160;v&#160;hlase mu opět zněla střízlivost historika,&#160;– nám umožňuje identifikovat, who is who, takže bychom se mohli s&#160;diváky přímého přenosu těšit, že vychutnáme a&#160;srovnáme, jak se vypořádají se svým uděláním Velký a&#160;Jediný Vůdce irácké revoluce Abd-el Karim Kásim, jeho slavný spolubojovník, předseda Nejvyššího vojenského soudu plukovník Mahdáví, i&#160;vynikající voják a&#160;vlastenec, náčelník operačního oddělení šejch Taha. Jenže člověk míní a&#160;blbci mění!</p>
			<p class="MLP-text para-style-override-4">Ozval se zvuk připomínající velikonoční řehtačky. Tři muži opřeli brady o&#160;klíční kosti. Nebýt opožděné střely, která probila Tahovu lebku, takže z&#160;vlasů jako pramínek v&#160;trávě prýštila krev, nepochopili by ani Vlk se Šimsou, co se tu vlastně stalo.</p>
			<p class="MLP-text para-style-override-4">–&#160;Mít takovou doslova historickou příležitost a&#160;takhle ji, s&#160;od­puštěním, </p>
			<p class="MLP-text para-style-override-4">–&#160;zvolal Doktor a&#160;v&#160;jeho hlase znělo pobouření podvedeného fanouška, </p>
			<p class="MLP-text para-style-override-4">–&#160;zesrat! Udělat je všecky najednou, bez povelu, nebo aspoň upozornění hlasatele, vzdát se prostřihu na popravčí četu, vy­myslet si tak atraktivní prostředí a&#160;pak je přikurtovat, že sebou ani neškubnou, zmrvit i&#160;zvuk špatně směrovanými mikrofony a&#160;nepoužít trik, bez kterého se dnes neobejde ani přenos mače A.&#160;C.&#160;Smradojedy versus F.&#160;C. Konětrusy, pomalou&#160;–</p>
			<p class="MLP-text para-style-override-4">pokračoval Doktor, zvednuv do světlého kužele nad hlavou kolmo napjatou dlaň pravé a&#160;vodorovně přiloženou dlaň levé ruky, aby stínem kříže na plátně sdělil promítači, že ho propouští, </p>
			<p class="MLP-text para-style-override-4">–&#160;vracečku, to je skandální podcenění jak média televize, tak popravnictví. Proč se pak divit, že tento tvůrčí experiment nebyl už nikdy opakován, ačkoli současně platí světové televizní stanice nekřesťanské peníze za různé paumělecké náhražky, jako je třeba gilotináž v&#160;Leloucheově filmu La vie, l’amour, la mort. Čímž&#160;–</p>
			<p class="MLP-text para-style-override-4">pokračoval Doktor, nalévaje Vlkovi ještě jednu whisky, </p>
			<p class="MLP-text para-style-override-4">–&#160;dospíváme k&#160;paradoxu, že skvělé dílo UFY, které by udělalo rekordní kasu a&#160;rozebralo všechny Oscary, leží pod sedmi zámky, zatímco diletantská žabařina oběhne prostřednictvím Eurovize svět. Jaká voda na mlýn všech, kdo ustavičně otravují vzduch voláním o&#160;neúčinnosti nejvyššího trestu, pouštějíce tak ze řetězu nejnižší pudy, které pak mnohdy vedou k&#160;jeho zákazu, což&#160;–</p>
			<p class="MLP-text para-style-override-4">pokračoval Doktor, nalévaje Šimsovi ještě jeden džus, </p>
			<p class="MLP-text para-style-override-4">–&#160;nás summa summarum může mrzet, ale nesmí deprimovat, když pochopíme, že se tu s&#160;omyly rodí cosi zcela nového, co nás jednou dojme stejně jako první auto či první gramofon…!</p>
			<p class="MLP-text para-style-override-4">Bylo ticho, do něhož zněl jen motor opony, opět zahalující plátno. Doktor však nadále hleděl před sebe, jako by stržen podívanou, která ostatním zůstala nezjevena.</p>
			<p class="MLP-text para-style-override-4">–&#160;Ale, namítl Vlk, co zmůže pár osamělých rváčů v&#160;době, kdy Evro­pou obchází strašidlo humanismu? Co zmohou osvícené, ale izolované elity, když nemine rok, aby další vláda neustoupila morálnímu teroru spisovatelů i&#160;jiných deklasovaných elementů a&#160;nerušila nejvyšší trest, ačkoli právě on je hybnou silou dějin a&#160;bez něhož by i&#160;nejvyspělejší národy dosud dřepěly na stromech spolu s&#160;opicemi?</p>
			<p class="MLP-text para-style-override-4">–&#160;Neztrácejme, ožil Doktor, takže místo meditujícího filozofa byl tu opět zapálený diskutér i&#160;neúnavný organizátor,&#160;– vědomí souvislostí, a&#160;tedy především víru v&#160;obrodnou sílu nezkažených komunit! Co je na tom, že pár degenerovaných vlád pošle své nejlepší popravčí předčasně do důchodu, když současně nová vláda v&#160;málo rozvinuté, ale jak vidět progresivní zemi popraví své předchůdce v&#160;televizi? Když jiná vláda v&#160;ještě méně rozvinutém, ale jak vidět ještě progresivnějším regionu dá naráz udělat dva miliony málo uvědomělých občanů, i&#160;když, pravda, trochu primitivně systémem ‚kill as kill can‘! Hle, ex oriente lux, paprsek, který prozařuje evrop­ské temno. A&#160;my jsme povinni už dnes udělat vše, abychom je mohli zítra zkultivovat pro lepší éru svými zkušenostmi!</p>
			<p class="MLP-text para-style-override-4">–&#160;Jak, zeptal se Vlk nechápavě,&#160;– můžeme v&#160;téhle mizérii, kdy máme sami na kahánku, zlepšovat poměry na druhém konci světa?</p>
			<p class="MLP-text para-style-override-4">–&#160;Pivo, řekl Doktor s&#160;úsměvem.</p>
			<p class="MLP-text para-style-override-4">Vlk i&#160;Šimsa na něho pohlédli s&#160;neskrývanou obavou.</p>
			<p class="MLP-text para-style-override-4">– Pivo, opakoval Doktor vyrovnaným hlasem, který dokazoval, že není stižen duševní poruchou a&#160;zůstane jim nadále zachován,&#160;– bylo po staletí tradičním výrobkem dvou národů v&#160;Evropě. Je-li dnes nápojem, který pijí Křováci jako Eskymáci, pak nikoli zásluhou vlád či OSN, ale několika českých a&#160;bavorských sládků, kteří postavili svou lásku k&#160;pivu, svůj talent a&#160;své síly do služeb žíznícího lidstva. Dobrá, máte dnes málo zákazníků. Ale o&#160;to víc času a&#160;energie! Nuže: zasvěťte je zatím velkému dílu osvěty! Pyšníme se krajany, kteří proslavili ve světě naše sklo nebo syrečky. Ale naše vlast je především kolébkou pedagogiky. Proč by to neměli být opět naši lidé, připravení námi po stránce odborné, ideové i&#160;volní, po jejichž know-how budou volat vůdcové černých, žlutých a&#160;třeba i&#160;kropenatých revolucí ze všech kontinentů! Kdo nás nazve národem muzikantů ještě dnes, kdy se hudební festivaly pořádají v&#160;každé, s&#160;prominutím&#160;–</p>
			<p class="MLP-text para-style-override-4">zvolal Doktor a&#160;z&#160;jeho hlasu znělo nadšení skalního přívržence, </p>
			<p class="MLP-text para-style-override-4">–&#160;prdeli? Ale proč by nás nemohli zvát národem nejzručnějších, nejvzdělanějších a&#160;nejhumánnějších popravčích??</p>
			<p class="MLP-text para-style-override-4">–&#160;Ale to, zašeptal Vlk a&#160;musel se po mnoha letech bránit, aby jeho kovový hlas neselhal rozčilením,&#160;– bychom museli otevřít školu.</p>
			<p class="MLP-text para-style-override-4">–&#160;No a&#160;proč, zeptal se Doktor, jako by jim už odevzdával klíče od školní budovy, </p>
			<p class="MLP-uroven3-nadpis para-style-override-1">17</p>
			<p class="MLP-text-bez1radku para-style-override-4">–&#160;ne?</p>
			<p class="MLP-text para-style-override-4">–&#160;Bože, řekl náhle Šimsa,&#160;– bože, podívej se na tohle!</p>
			<p class="MLP-text para-style-override-4">–&#160;Bože, opakoval do třetice Vlk,&#160;– kde se to vylíhlo?</p>
			<p class="MLP-text para-style-override-4">Přímo proti nim kráčela černovláska oné zvláštní jižní pro­venience, u&#160;níž těžko určit, je-li jí patnáct, nebo třicet. Vzdor tomu, že právě sešel poslední sníh a&#160;slunce jen s&#160;námahou dobývalo ze stromů první pupence, měla letní šaty z&#160;potištěného lnu, které odhalovaly, co mohly: dlouhé, silné nohy bez punčoch, opálené paže a&#160;především skvěle sklenuté prsy; přes přiléhavou tkaninu byl jasně čitelný i&#160;trojúhelník dříku. Za ní kroužily s&#160;chraptivým křikem letky racků a&#160;zdálo se, že to přichází samo jaro.</p>
			<p class="MLP-text para-style-override-4">Bylo časné dopoledne, ale Vlk se Šimsou seděli už téměř třetí hodinu u&#160;svého oblíbeného stolku v&#160;kavárně Sparta. A&#160;téměř tři roky uplynuly od letního večera v&#160;dusné projekci, kdy Doktor vyslovil historickou otázku. Jeho tušení, pramenící ovšem z&#160;dobrých informací, se brzy začalo potvrzovat. Zlaté časy velkoúkonů se sice dosud nevrátily, protože stále přetrvával prudérní odpor k&#160;politickým hrdelním procesům, ale krizový bod byl překonán a&#160;stabilizace se projevila v&#160;tvrdším posuzování deliktů kriminálních. Zodpovědní činitelé&#160;– Vlk se Šimsou za tím cítili mravenčí buditelskou práci Doktora&#160;– konečně pochopili, že úkony zdravě působí na obyvatelstvo: prostý občan cítí pevnou ruku vlády i&#160;cenu své bezúhonnosti; politická opozice, ať sebelegálnější, při své inteligenci ví, že dokud je úhlavní trest zakotven v&#160;zákoně, rozhoduje o&#160;jeho použití moc, která tím diktuje cenu loajality.</p>
			<p class="MLP-text para-style-override-4">Oživení v&#160;branži s&#160;sebou neslo četná jiná zlepšení. S&#160;přibývajícími zákazníky ubývalo handrkování o&#160;prémie, služební vůz, zbytky posledních večeří, či dokonce o&#160;tradiční právo na prodej úkonového provazu. Bylo by jistě jen přirozené, kdyby se Vlk i&#160;Šimsa po tolika hubených letech doširoka otevřeli radostem života. Devětadevadesát ze sta jejich kolegů by to jistě udělalo. Ne tak oni! Vlkův bytostný vztah k&#160;oboru krystalizoval skoro čtvrt století; dovedl ho k&#160;výšinám profesionality i&#160;k&#160;hlubinám filozofie. Šimsa byl sice mnohem mladší, ale ne nadarmo jeho žák.</p>
			<p class="MLP-text para-style-override-4">Vlk neměl děti. Jediná žena, kterou kdy miloval a&#160;s&#160;níž je toužil mít, potratila leknutím ve chvíli, kdy jí oplátkou za její sladké tajemství prozradil své; od té doby byla Markéta neplodná. Jaký div, že svou nerealizovanou otcovskou lásku přenesl záhy právě na Šimsu. A&#160;jaký div, že sirotek Šimsa, který poznal jen neosobní péči dětských a&#160;vojenských domovů, mu oplácel vztahem, který si nezadal s&#160;láskou synovskou, o&#160;to intenzivnější, že ji neměly kdy oslabit běžné rodinné nechutnosti a&#160;že choval hluboký obdiv k&#160;Vlkovu umění i&#160;úmyslu.</p>
			<p class="MLP-text para-style-override-4"><span>Ten záměr, který kdysi vzklíčil při pádu Perseid a&#160;s&#160;nimi i&#160;do­časně zhasl, dostával nyní zelenou. Obrovská šance přinášela ovšem nemenší zodpovědnost. Vlk zastával odjakživa kacířský názor, že tolik oslavovaná gilotina obor ve skutečnosti devalvovala. Tu, jak ji trefně nazýval, zbujelou kudlu na zelí mohl obsluhovat kterýkoli primitiv a&#160;ti toho také jaksepatří využili. Není příznačné, že Francouzi neprorazili s&#160;tím slavným patentem dál než na vlastní Ďábelské ostrovy? Že dokonce i&#160;nacisté ve své pohádkové říši, dělící občany na popravčí a&#160;jejich zákazníky, preferovali sekyru a&#160;špalek, dokud nezačala krajní nouze o&#160;schopný personál? Oč velkolepější než mrtvý stroj byl projekt živé školy, a&#160;to ne učňovského kurzu chrlícího sériově řemeslníky, ale opravdové </span><span class="char-style-override-2">almy mater poprawczonorum</span><span>, jejíž absolvent pozná vše, co přineslo lidstvu popravnictví všech epoch i&#160;kontinentů, a&#160;navíc se naučí rozvinout celou svou tvůrčí individualitu. Jen to mohla být podle Vlka laťka, kterou musel obor přeskočit, aby byl práv jak vlastním slavným tradicím, tak nárokům doby.</span></p>
			<p class="MLP-text para-style-override-4">Zásadní rozhodnutí padlo brzy. Už na sklonku podzimu mohl Doktor zvěstovat svým přátelům zprávu, která pro ně měla stejně epochální význam jako kdysi pro americké fyziky souhlas s&#160;výrobou bomby. Byli dost inteligentní, aby se neptali, kdo ho dal, tím spíš, že si uměli spočítat, kdo jediný k&#160;tomu má pravomoc, finance a&#160;také možnost utajit novou instituci směrem dolů i&#160;nahoru; to byla totiž první conditio sine qua non, s&#160;níž ovšem moudrý Vlk počítal a&#160;dokázal o&#160;ní přesvědčit i&#160;ctižádostivého Šimsu.</p>
			<p class="MLP-text para-style-override-4">Ten večer ho pozval poprvé domů, kam nikoho nevodil, neboť tam nikdy neměla dolehnout vřava světa; jak litoval, že jednou nebyl důsledný: byl by teď prožíval zázrak proměny své&#160;– embryo bylo tenkrát už natolik vyspělé, že mohlo být pohlavně zařazeno&#160;– holčičky v&#160;dívku. Vlkova žena, ještě stále přitažlivá, i&#160;když se jí už na tvář podepsal čas a&#160;nostalgie z&#160;nenaplněného mateřství, pro ně připravila malý raut. Trochu tančili, dost vypili a&#160;bylo jim spolu dobře; Vlk dokonce Šimsovi nabídl, aby mu neveřejně tykal.</p>
			<p class="MLP-text para-style-override-4">Po svátcích přicházejí všední dny. Byly o&#160;to tristnější, že druhá podmínka krutě zkřížila původní plány. Neznámý rozhodující činitel&#160;– zvykli si říkat mu s&#160;Doktorem Investor&#160;– striktně zamítl statut vysoké školy, a&#160;trval dokonce na tom, že kompletní výuka musí proběhnout v&#160;jediném školním roce. Několik dní prožíval Vlk krizi a&#160;byl už téměř rozhodnut dát přednost krásnému snu před žalostným torzem; překonat mu ji pomohl kupodivu Šimsa. Což netrvala, argumentoval, jeho výchova necelé tři roky, ačkoli se konala doslova na koleně, kdy jedinými pomůckami bylo pár knih a&#160;pak už jen zákazníci? Vždyť stačí, dovozoval s&#160;tužkou v&#160;ruce, jak se naučil od Doktora, zrušit volné soboty a&#160;organizovat intenzivní výuku od prvního září do posledního června, od rána do večera, ale hlavně od zvonění až do zvonění, aby se efektivnost ve srovnání s&#160;běžnými školami ztrojnásobila.</p>
			<p class="MLP-text para-style-override-4">–&#160;Ano! řekl jednoho dne Vlk a&#160;současně pocítil, jak ho pochybnost beze zbytku opouští a&#160;její místo zaujímá obvyklá sebedůvěra, ta neúnavná inspirátorka radostné činorodosti. Přispěly k&#160;tomu ovšem i&#160;vzkazy, kterými Investor svá omezení kompenzoval. Byl to především slib, že učiliště dostane vedle potřebných prostředků na platy, stipendia a&#160;pomůcky i&#160;slušnou střechu nad hlavou při nějakém větším zařízení, aby se, jak říkal Doktor, ztratili v&#160;davu. A&#160;byl to dále slib nemenší závažnosti, že vzdor pouze jednoročnímu studiu, nota bene mimo rezort ministerstva školství, dostanou žáci po úspěšném absolutoriu a&#160;mistrovské zkoušce nejen výuční list, ale i&#160;maturitní vysvědčení.</p>
			<p class="MLP-text para-style-override-4">Vlk se Šimsou si byli plně vědomi, že i&#160;za to mohou děkovat Dokto­rovi. Zatímco na jedné straně trpělivou argumentací usměrňoval jejich požadavky, na druhé straně zřejmě neúnavně přesvědčoval všechny, kdo museli dát projektu požehnání i&#160;peníze. Výsledkem proto přese všecky restrikce nebyl žalující pahýl, nýbrž úctyhodný a&#160;nadějný kompromis, který nechával dveře otevřené dalšímu vývoji. Teď, když si opět věřil, byl si Vlk jist, že už úspěch prvního, vlastně nultého ročníku prolomí Investorovu skepsi a&#160;otevře cestu k&#160;cíli, který zůstával nezměněn. Proto i&#160;heslo, které dal škole do štítu, volil tak, aby mohlo později zdobit velkou aulu univerzity:</p>
			<p class="MLP-text para-style-override-4">KDO CHCE VĚŠET, MUSÍ VĚDĚT!</p>
			<p class="MLP-text para-style-override-4">Tehdy se odehrála epizoda, která v&#160;análech školy znamenala míň než malá šarvátka v&#160;deníku bitevní lodi, dokumentovala však, s&#160;jakou náročností přistupovali oba duchovní otcové ke každé jednotlivosti; dalo se z&#160;ní usoudit, jaký typ absolventů chtějí společnosti dodávat. Byl to opět Vlk, koho logicky napadlo, že budoucí líheň popravčích akademiků musí mít svou základní tezi zformulovánu i&#160;v&#160;magické mateřštině vzdělanců.</p>
			<p class="MLP-text para-style-override-4">–&#160;Ovšem nepřekládal bych otrocky, řekl Doktorovi,&#160;– nýbrž použil některého ze slavných kopyt, pro náš účel jen lehce obměněných. Příkladně „Napřed žít, pak filozofovat!“ by s&#160;použitím slov ‚vědět‘ a&#160;‚věšet‘ skvěle vyjádřilo souvztažnost mezi nimi takto: PRIMUM EST DISCERE, DEINDE STRANGULARE!</p>
			<p class="MLP-text para-style-override-4">–&#160;Hezké, řekl Doktor, ale bylo vidět, že mu myšlenky letí jako paprsek radaru do oněch mozkových závitů, kde přechovával od studentských let buňky se zásobami latiny,&#160;– opravdu hezké, ovšem nebyl by pak přesnější vzor „Jak zaseješ, tak sklidíš?“ Tedy: UT DISCERIS, ITA STRANGULABIS!</p>
			<p class="MLP-text para-style-override-4">–&#160;Báječné, zaradoval se Vlk, to však už i&#160;jeho mozek pracoval na plné obrátky,&#160;– skutečně báječné! Jen mě teď napadá slavná moudrost „Chceš-li mír, připravuj válku!“; o&#160;slova ‚para bellum‘, která se dokonce stala značkou slavných vojenských pistolí, sice přijdem, ale variace je tím údernější: SI VIS STRANGULARE, DISCE!</p>
			<p class="MLP-text para-style-override-4">–&#160;Bravo! Gratuluji! zatleskal Doktor, a&#160;jestliže přesto pokračoval v&#160;duelu, pak ne z&#160;ješitnosti, ale protože si zvykl sledovat každou myšlenku jak lovecký pes, než byl problém, jak říkával s&#160;úsměvem, ‚vyštěkán‘,&#160;– ovšem když už jít cestou lapidární apostrofičnosti, proč ne rovnou á la „Rozděl a&#160;panuj!“, neboli „Věz a&#160;věš!“, tedy DISCE ET STRANGULA!?</p>
			<p class="MLP-text para-style-override-4">A&#160;Vlk uměl jen přemoženě kývnout, že návrh je fenomenální. Na sklonku jara mohl Doktor vyřídit Investorovi, že obě podmínky jsou přijaty, a&#160;vrátit se s&#160;poslední, vítanou: aby do konce zimy předložili přesný plán výuky na zkušební rok, návrh systemizace pedagogů, složení třídy i&#160;rozpočtu. Proto teď seděli jako každý den krom nedělí za panoramatickým sklem kavárny Sparta, které si před rokem vybrali, aby jim pomohlo překonat pocit izolace v&#160;dobrovolné klauzuře. Zatím však nechali projít bez povšimnutí letní lijáky, podzimní plískanice i&#160;všechny sněhy zimy a&#160;stejně málo vnímali tisíce tramvají, statisíce automobilů a&#160;miliony tváří, které před nimi celou tu dobu defilovaly na lidském zvěrokruhu života. Obklopeni stohy knih a&#160;poznámek, vyzbrojeni pravítkem, gumou a&#160;tužkami nejrůznějších barev, skláněli se nad tuhými čtvrtkami a&#160;sestavovali školní osnovu, o&#160;níž museli předpokládat, že vejde do čítanek.</p>
			<p class="MLP-text para-style-override-4">Personál kavárny je měl zprvu za pedagogy sousední divadelní školy a&#160;podle toho i&#160;tituloval: Vlka&#160;– pane profesore, Šimsu&#160;– pane docente; spíš z&#160;pověrčivosti přenesli obě funkce i&#160;do systemizace. Když vrchní pochopili, že oba sedí dlouhé dny při jedné kávě nikoli z&#160;lakoty, ale z&#160;pracovní posedlosti, zaujati tu sporem, tu usilovným psaním konspektů, začali se o&#160;ně starat sami; nejdřív jako o&#160;podivíny, později štamgasty a&#160;konečně, jako by byli z&#160;rodiny. Směny dbaly, aby jídelníček nebyl jednotvárný, a&#160;někdy jim servírky přinesly i&#160;lahůdky, které upekly doma.</p>
			<p class="MLP-text para-style-override-4">Dík úžasné sebekázni se dostali ještě před zimou z&#160;temnot a&#160;mlh&#160;– vždyť se neměli o&#160;co opřít!&#160;– k&#160;první koncepci, a&#160;pak už spěli kupředu mílovými kroky. To když si ujasnili, že smrtelná nemoc pedagogiky se jmenuje Bezbřehost, a&#160;rozhodli se zbudovat svou stavbu na čtyřech nosných sloupech.</p>
			<p class="MLP-text para-style-override-4">Prvním mělo být klasické popravnictví. Tento po výtce teo­retický předmět byl zařazen nejen proto, že v&#160;něm přeznívala myšlenka vědeckého ústavu, ale pro Vlkovo přesvědčení, že bez jeho znalosti nemůže nabýt žádný popravčí odborné ani lidské dimenze. Rozumělo se, že je bude přednášet on. Na ni mělo navazovat moderní popravnictví přednášené Šimsou, rovněž spíše teoretické, zahrnující úkony sice současné, ale uplatňované v&#160;jiných regionech; slibovalo dát solidní základ žákům, kteří by&#160;– jak o&#160;tom snil Doktor&#160;– úkonili v&#160;rámci kulturních dohod pro export. Dvěma hlavními předměty se mělo stát věšení a&#160;mučení. Zde měli žáci projít všestrannou přípravou, aby byli schopni splnit všechny náročné úkoly, které před ně postaví jejich společnost. Věšení chtěl pro větší zkušenost přednášet Vlk. O&#160;mučení si překvapivě řekl sám Šimsa. Dohodli se, že v&#160;rámci zkvalitnění výuky odpřednáší Vlk u&#160;Šimsy útrpné právo a&#160;Šimsa u&#160;Vlka strangulaci, tedy své koníčky.</p>
			<p class="MLP-text para-style-override-4">Na Silvestra odpoledne spatřil světlo světa Plánkonspekt celé (roční) výuky. V&#160;křížovce vyučovacích měsíců a&#160;předmětů objevila se jako pod rentgenem ideová páteř celého projektu. Pohled na ni musel odborníku prozradit, že přes Vlkův odpor k&#160;helénské kultuře&#160;– pro popravnictví byla dobou temna!&#160;– vyrůstá z&#160;ideálu kalokagathie, s&#160;úmyslem rozeznít harmonický akord těla i&#160;duše. Vlk se rozhodl vést útok proti omezenému fachmanství, jaké snad mělo místo v&#160;katovnách minulosti, kdy znemožňovalo proniknout do oboru amatérům, později se však stalo zaklínadlem konzervativců: vždyť největší pokřik proti vzdělaným úkonářům nového typu spouštěli neumětelové, kteří se nikdy nenaučili pořádné strhnout vaz. Vlk a&#160;s&#160;ním i&#160;Šimsa chtěli, aby žáci věděli, že jim sice nepomůže znát nazpaměť sebraného von Hentinga (Die Strafe, Henkersmahlzeit, Der Gangster), nebudou-li věšet, jako když bičem mrská, ale zas naopak, že po stejném výkonu dostane lepší známku z&#160;věšení, a&#160;proto i&#160;lepší umístěnku ten, kdo zná sebraného von Hentinga jako násobilku. Proto byla čtveřice základních předmětů doplněna osmou vedlejších, aby se páteř školy obalila nervovými i&#160;gastrickými systémy a&#160;škola stala živým organismem.</p>
			<p class="MLP-text para-style-override-4">Roční plán, třebaže dal nejvíc práce, byl současně nejstručnější. Nejsložitějšími se ukázaly být Plánkonspekty měsíční výuky, celkem deset, do nichž se pustili hned na Nový rok, když jejich termíny byly vpravdě šibeniční. Tady už nestačilo napsat třeba do chlívku, ležícího na průsečíku BŘEZEN/KLASICKÉ POPRAVNICTVÍ jen ÚKONY SPECIÁLNÍ II.&#160;– EXOTICA, ale rozvrhnout celé penzum nejméně do čtyř bloků, aby se mohlo plánovat dál na týdny. Muselo se rozhodnout, budou-li exotica zahrnovat prostě jiné kulturní oblasti, anebo označovat problematiku méně vyvinutých zemí.</p>
			<p class="MLP-text para-style-override-4">–&#160;Přijmeme-li první alternativu, uvažoval tehdy Vlk, zatímco u&#160;sousedního stolu se studentky filmové školy dohadovaly před zkouškou, který z&#160;examinátorů by se dal spíš svést,&#160;– spadnou nám pod pojem ‚kulturní‘ i&#160;formy zcela primitivní, například úkon takzvaným popravním stromem Upasbaum, o&#160;němž v&#160;Zahradnických listech z&#160;roku 1907 Karel Petržilka říká. „Pronesen-li&#160;–</p>
			<p class="MLP-text para-style-override-4">citoval Vlk, zatímco u&#160;sousedního stolu objednávali penzisté minerálku, aby si směli zdarma přečíst denní tisk, </p>
			<p class="MLP-text para-style-override-4">–&#160;nad někým ortel smrti, ptá se ho soudce, chce-li zemřít rukou katovou, nebo odebrati trochu gumy ze stromu upasového. Ortelovaný si většinou přeje druhého, vida jistou naději na své zachování. Ač všemožně se chrání, přec jen devět z&#160;desíti, dotknuvše se listu, padá ze stromu&#160;–</p>
			<p class="MLP-text para-style-override-4">pokračoval Vlk, zatímco u&#160;sousedního stolu vyháněni starci vrchním, který chtěl usadit pedagogy z&#160;filmové akademie, </p>
			<p class="MLP-text para-style-override-4">–&#160;mrtvo.“ Pro kulturního člověka je volba mezi zkušeným úkonářem a&#160;hnusnou lepkavou rostlinou nemyslitelná. Ovšem přijmeme-li alternativu číslo&#160;–</p>
			<p class="MLP-text para-style-override-4">pokračoval Vlk, zatímco u&#160;sousedního stolu se pedagogové přeli, která ze zkoušených studentek by se dala snáze utrhnout, </p>
			<p class="MLP-text para-style-override-4">–&#160;dvě, připravíme žactvo o&#160;skutečná exotika vyspělých civilizací, které věnovaly pilování úkonových fines tutéž pozornost jako gastronomii, ať už namátkou uvedu slavný čínský císařský úkon vodou, kapající v&#160;pravidelných intervalech na fixovaný týl zákazníka, nebo&#160;–</p>
			<p class="MLP-text para-style-override-4">pokračoval Vlk, zatímco u&#160;sousedního stolu objednávaly staré ženy sodovku, aby si mohly lacino pohovořit o&#160;svých nemocech, </p>
			<p class="MLP-text para-style-override-4">–&#160;proslulý veleúkon Aztéků, při němž Španělé stáli fronty na oltář, kde jim bylo kamenným nožem zaživa vyříznuto srdce, či&#160;–</p>
			<p class="MLP-text para-style-override-4">pokračoval Vlk, zatímco od sousedního stolu vyháněny stařeny vrchním, který chtěl usadit veselou smíšenou společnost z&#160;filmové školy, </p>
			<p class="MLP-text para-style-override-4">–&#160;abych uvedl i&#160;naše století, využívající plodů technické revoluce, oblíbený japonský úkon lokomotivou, do jejíhož kotle byli mezi uhlím přihazováni&#160;–</p>
			<p class="MLP-text para-style-override-4">končil Vlk mnohahodinový výklad, zatímco na vedlejším stole už ležely židle a&#160;pedagogové i&#160;studentky odcházeli ve dvojicích, aby se přesvědčili o&#160;správnosti svých tipů, </p>
			<p class="MLP-text para-style-override-4">–&#160;bolševici.</p>
			<p class="MLP-text para-style-override-4">Ani Vlk, ani Šimsa nebyli však mluvkové. Každý jejich spor, ostatně zárodek skript, se sice rozlil jako monzunová řeka po celé problematice, ale pak se poslušně vrátil do koryta plánu. Dilema vyřešili dřív, než byli zinkasováni: aby byla zřetelná hranice mezi vývojovými stupni, budou první tři týdny v&#160;březnu věnovány výrazným úkonům z&#160;jiných civilizovaných sfér, a&#160;v&#160;posledním probrána ‚anomalia‘, Vlk tím diplomaticky nahradil slovo ‚primitiva‘. Tak se měli studenti dozvědět jak o&#160;nesmírně náročném asijském stahování z&#160;kůže, která musela zůstat neporušena, tak o&#160;prostých afrických úkonech slonem, termity, vymršťující se palmou nebo smršťujícím se schnoucím bambusem.</p>
			<p class="MLP-text para-style-override-4">Při této důkladnosti potřebovali Vlk se Šimsou na každý měsíční plán několik dnů, a&#160;přitom sebemenší zpoždění znamenalo, že se start opozdí o&#160;celý školní rok. Proto byli upřímně zoufalí, když dostali koncem ledna poukázku hned na dva zákazníky. Tehdy Vlk poprvé použil tajného čísla a&#160;zavolal večer Doktora. Přes pokročilou dobu vzala hovor velmi přísná sekretářka a&#160;Vlk se musel prohlásit domluveným kódem ‚předseda‘, než ho spojila. Zařídí-li, aby ti dva počkali, řekl mu Vlk naléhavě, až skončí jedno, jsou se Šimsou ochotni uhradit jim prodloužený pobyt v&#160;cele smrti ze svého. Tak nezištnou nabídku nemohl Doktor oslyšet, a&#160;díky tomu dodělali měsíční plány dokonce dřív, než předpokládali: už 20.&#160;února.</p>
			<p class="MLP-text para-style-override-4">Naproti tomu Plánkonspekty týdenní výuky, kterých se obávali nejvíc, šly jako na drátku. Umožnilo to perfektní rozvržení témat, provedené tak pečlivě v&#160;předchozích etapách. Idea i&#160;pracovní metoda školy plnily už funkci monolitní konstrukce, na níž bylo možno rozvěšovat různé těžké panely bez rizika zřícení. Dvaačtyřicet archů se utěšeně plnilo. Zbylý s&#160;pořadovým číslem 17 vyhradil Vlk velkoryse vánočním prázdninám, když ho Šimsa přesvědčil, že věci jen prospěje, budou-li se moci děcka, jak je už důvěrně nazývali, aniž je znali, nadýchnout krásného svátku lidství stejně jako ostatní vrstevníci. Dokonce Vlka přemluvil, aby celý kolektiv žáků i&#160;pedagogů podnikl silvestrovský zájezd na hory, nejlépe s&#160;nějakou normální školou. Není snad dobře rozbíjet v&#160;děckách pocit nadřazenosti, jaký přímo čiší ze studentů filmové akademie? Není snad nutno pěstovat v&#160;nich pocit sounáležitosti s&#160;generací, aby lépe rozuměli svým příštím zákazníkům?</p>
			<p class="MLP-text para-style-override-4">Vlkovi se líbil jeho nápad, prozrazující, že mentálně patří dosud spíš k&#160;nim. Rád mu vyhověl, protože průběh plánování už rozptýlil jeho pochybnosti, a&#160;dokonce mu odkryl značné rezervy. A&#160;tak sám ohromil Šimsu návrhem zabudovat opakování týdenní látky už do pátečního bloku a&#160;sobotu vyhradit výletům. Studijním, dodal s&#160;úsměvem, když viděl, jak jde Šimsa do kolen, a&#160;vyložil mu svou představu: třída zajede na některé z&#160;míst, jimiž se vlast jen hemží, spojených s&#160;probíraným tématem, ať už to bude slavný šibeniční vrch, moderní úkoniště krajské trestnice, či jiná zajímavá lokalita. Cestou si děcka zasportují a&#160;pedagogům se naskytne možnost poznat je i&#160;z&#160;jiné perspektivy než ex cathedra. Šimsa byl nadšen a&#160;jeho vztah k&#160;Vlkovi zvroucněl, aniž ovšem překročil meze, které diktovala jak úcta, tak subordinace.</p>
			<p class="MLP-text para-style-override-4">Byly prostě šťastné a&#160;plodné ty únorové dny. Personál kavárny, který dávno poznal, že tito dělní mužové nepatří k&#160;povalečům z&#160;filmové školy, a&#160;zařadil je mezi čelné představitele sousední Akademie věd, to cítil a&#160;snažil se, aby nebyli rušeni. Obehnal je hradbou stolků s&#160;tabulkami RESERVÉ, což bylo stejně dojemné jako zbytečné: dávno nevnímali svět, který je obklopoval; všemi smysly sídlili už ve světě, který měl teprve povstat z&#160;těchto popsaných papírů. Plánovali výlety, přeli se o&#160;vybavení kabinetů, vymýšleli kulturní a&#160;sportovní podniky, narazili na otázku polední přestávky, a&#160;tedy stravování. Řešili sto a&#160;jeden problém, ale přitom měli pocit, že sestupují z&#160;hory. Dvaačtyřicátý list voněl senem příštího léta a&#160;byl nadepsán MATURITNÍ A&#160;MISTROVSKÉ ZKOUŠKY. Parafovali ho 1.&#160;března.</p>
			<p class="MLP-text para-style-override-4">Ihned se pustili do „Plánkonspektů denní výuky“. I&#160;když odečetli výlety, neděle, Vánoce a&#160;období zkoušek, zbylo 279 vyučovacích dnů a&#160;přesně desetkrát tolik vyučovacích hodin; každou bylo nutno naplnit přesně dozovaným obsahem i&#160;zajistit její úspěšný průběh. Znamenalo to odpovědět 2790krát na otázky téměř detektivní povahy: co, jak, kdo a&#160;kde, odkud a&#160;kam, a&#160;také s&#160;čím. Byl to úkol sice mechanický, vyžadující, jak to hezky vyjádřil Vlk, spíš dobrý zadek než dobrou hlavu, ale tím složitější, že do projektu vstupovaly první neznámé: externí spolupracovníci.</p>
			<p class="MLP-text para-style-override-4">Už dříve přijal Doktor za svůj a&#160;prosadil i&#160;u&#160;Investora jejich návrh, aby některé okrajové speciální předměty studovali žáci dálkově. To především slibovalo nerozšiřovat okruh zasvěcených, protože pedagogové příslušných středních škol odborného směru, přednášejíce ve volném čase na vlastní půdě, by prostě konali za přiměřenou odměnu svou rutinní práci, aniž by i&#160;jen tušili souvislosti. Bylo už dohodnuto, že podmínkou přijetí na Střední učiliště popravních věd&#160;– jak škola definitivně nazvána&#160;– bude písemný slib mlčenlivosti žáků i&#160;rodičů, za jehož porušení by hrozil velmi přísný trest. Pro dokonalé utajení se však musely vytvořit i&#160;organizační předpoklady; stejně nebezpečné jako indiskrece mohlo být prosté nedopatření. Název školy byl proto zvolen tak, aby zkratka SUPOV znamenala i&#160;Střední učiliště potravinářství a&#160;výživy. Pod touto krycí hlavičkou měli žáci ambulantně studovat vedlejší předměty, prezentovat se příbuzným, kamarádům i&#160;civilním úřadům. Ostražitý Doktor počítal i&#160;s&#160;tím, že dřív nebo později budou někde vyzváni, aby něco uvařili, a&#160;prosadil, aby mezi ‚jinou činnost‘ zaplánoval Vlk také kulinářské minimum.</p>
			<p class="MLP-text para-style-override-4">Vyvstal další problém. Měli-li Vlk a&#160;Šimsa nést ideovou, právní i&#160;hmotnou odpovědnost za celý ústav, učit každý dva hlavní předměty a&#160;k&#160;tomu zastat své povolání, aby je nestihl osud vědců, kteří ztratili spojení se životem, nemohli ještě nosit pomůcky z&#160;kabinetů nebo zamykat budovu. Denní plány musel proto nutně dostávat alespoň školník a&#160;později odborní informovaní spolupracovníci. Tady už hrozilo reálné nebezpečí ztráty, způsobené třeba vyšší mocí. Předejít se mu dalo jen pomocí šifer. Když hledali první pro Doktora, vzal Šimsa tužku a&#160;začal vytvářet přesmyčky. První mu vyšel ROK a&#160;hned na druhý pokus DORT. Po dlouhých týdnech vyčerpávající intelektuální dřiny se dostavila spontánní reakce: Šimsa se rozesmál jako kluk a&#160;Vlk mu radostně sekundoval. Vyděšený vrchní, zvyklý nosit jim v&#160;pravidelných intervalech kávu nebo grenadinu&#160;– k&#160;jejich klauzuře patřila i&#160;abstinence&#160;–, se přiběhl zeptat, zda si pánové něco nepřejí.</p>
			<p class="MLP-text para-style-override-4">Přáli si francouzský koňak a&#160;přáli si, aby trvale nahradil tu odpornou růžovou vodu, takže personál si byl jist, že právě učinili objev, který jim vynese státní cenu. Tím okamžikem jako by ukončili únavnou pěší túru a&#160;už se jen vezli na křídlech úspěchu. Mezi salvami smíchu dokončili rejstřík zkratek, stejně přesných jako vtipných, a&#160;vrhli se na rozvrh hodin. Ačkoli šlo o&#160;složité návaznosti látek, přechody mezi objekty i&#160;přesuny pedagogů a&#160;pomůcek, zvládali hravě až třicet dnů za den, takže v&#160;poledne 20.&#160;března měli na stole před sebou doslova železniční grafikon, který zaručoval, že spolu se svými žáky dorazí na vteřinu včas a&#160;na milimetr přesně na konečnou.</p>
			<p class="MLP-text para-style-override-4">Jako běžci, kteří vzdor vyčerpání oběhnou z&#160;radosti nad vítězstvím ještě jedno kolo, začali okamžitě řešit poslední otázku: KOHO budou vlastně učit a&#160;KDE je vzít. Cítili, že prožívají jeden z&#160;těch vzácných dnů v&#160;životě, kdy malíři neodkládají štětec a&#160;básníci pero, protože by urazili Boha. Shodli se už dřív, že třída by neměla vyvrhnout sériovou řadu, ale různě profilované osobnosti. Sedm, dodali nyní. To číslo, ani příliš malé, ani velké a&#160;navíc obdařené jakousi magickou tradicí, představovalo kolektiv snadno zvládnutelný a&#160;slibovalo přinejmenším použitelnou pětici. Dál už postupovali z&#160;obou směrů: od ideálních typů i&#160;od konkrétních jmen.</p>
			<p class="MLP-text para-style-override-4">První bylo Albertovo. Vlk argumentoval tím, že někdo z&#160;příštích úkonářů by měl zpupným zákazníkům nahánět hrůzu už zjevem. V&#160;skrytu duše však počítal s&#160;tím, že právě Albert by mohl v&#160;budoucnu převzít jeho štafetu, snad už jako šéf univerzitní katedry klasického popravnictví. Šimsa o&#160;Vlkově vazbě k&#160;chlapci věděl, vždyť na ni dodnes tajně žárlil. Znovu si však moudře uvědomil svou převahu a&#160;souhlasil o&#160;to vřeleji, že tím vytvářel příznivou atmosféru pro své kandidáty. Byli totiž dva.</p>
			<p class="MLP-text para-style-override-4">Je vysloveně nehumánní, hovořil Šimsa, je-li při společném úkonu za týž čin jeden ze dvou zákazníků znevýhodněn, buď že je dělán dřív, čímž se mu krátí šance na udělení milosti, nebo později, takže jeho úzkost trvá déle, jak dokazuje v&#160;knize In cool blood Truman Capote. Proč by oba, zeptal se Šimsa, nemohli být děláni souběžně dvěma úkonáři&#160;– dvojníky? Originální nápad Vlka zaujal, neubránil se však pochybnosti: časté inzeráty v&#160;novinách svědčí o&#160;tom, jak těžké je sehnat schopná dvojčata i&#160;pro nejslabomyslnější film! Nato Šimsa vytáhl trumf: Dvě taková šikovná děcka zná, a&#160;dokonce s&#160;úspěchem oťukal jejich matku. Do podrobností se raději nepouštěl, protože sféra citového života byla jediná, kde si jako epikurejec s&#160;moralistou Vlkem nerozuměl. Těžko mu mohl vyprávět o&#160;spalující touze po černovlasé ženě, která přes jeho naléhání zůstávala už léta věrná nejen svému muži, ale i&#160;svému milenci.</p>
			<p class="MLP-text para-style-override-4">Čtvrté jméno vyplynulo z&#160;Vlkovy paměti, když se shodli, že oba jednostranně tíhnou k&#160;typu úkonáře intelektuála. Měli-li však splnit hlavní požadavek Dorta i&#160;Nestora&#160;– jak už jim teď výhradně říkali&#160;–, museli respektovat požadavky exportu do oblastí s&#160;velkou úkonovostí. Další místo proto systematizovali pro ‚robustní neemoční typ s&#160;nižším IQ, schopný nepřetržitého nasazení‘. Kandidáta neznali, ale věřili, že mají k&#160;dispozici rezervoár polepšoven i&#160;pomocných škol. Vzápětí si Vlk usmyslil zjistit, co se stalo s&#160;posledním potomkem slavného Karla Hussa.</p>
			<p class="MLP-text para-style-override-4">Páté místo vyhradili pro změnu ‚úkonáři veselé a&#160;družné povahy pro zákazníky trpící úzkostnými stavy‘. Ani zde neviděli konkrétní tvář, věřili však, že se s&#160;úspěchem pozeptají na synátory zaměstnanců justice, vězeňství a&#160;podobně.</p>
			<p class="MLP-text para-style-override-4">Šestý návrh dokazoval, že svůj úkol opravdu nepojali jako staří úzkoprsí školometi, ale naopak jako pokrokoví technokraté. S&#160;ohledem na civilizační trend se rozhodli přijmout aspoň jednoho žáka s&#160;předběžným vzděláním v&#160;oboru chemie (plyn)&#160;– fyzika (silnoproud). Tady neměli konexe, a&#160;tak se hodlali obrátit přes Dorta na komise pro pomoc při volbě povolání. Nastylizovali hned text, který měl vzbudit potřebný zájem při nezbytném utajení:</p>
			<p class="MLP-text para-style-override-4">SPEC. OB. HUM. SM. S&#160;MAT., ABSOLV. DEVÍTILETKY CHEM&#160;– FYZ. SMĚRU (M)&#160;– SPOLEHL. I&#160;ENERG.&#160;– SCHOPN. VEŘ. VYSTUPOVÁNÍ&#160;– DOBR. NERV. SYST. Pod to připojili ještě závorku: (KTERÝ MÁ RÁD VŮNI MANDLÍ I&#160;SPÁLENÉ PEČENĚ!!!)</p>
			<p class="MLP-text para-style-override-4">A&#160;tím jako by do poslední kapky vypili pramen inspirace, který je napájel dlouhé měsíce; při upřesňování posledního místa se nedostali za číslovku 7. Nárožní elektrické hodiny za panoramatickým sklem opisovaly kruh za kruhem, ale prázdný papír před oběma muži byl věrným obtiskem jejich mozků. Pochopili, že svátek skončil a&#160;oni prožívají jeden z&#160;nesčetných všedních dnů, kdy malíři lámou štětce a&#160;básníci pera, protože je Bůh opustil. V&#160;jedné chvíli, když Šimsa opět zoufale zvedl zrak k&#160;nábřeží, aby jako tonoucí po vzduchu zalapal po myšlence, ustrnul.</p>
			<p class="MLP-text para-style-override-4">–&#160;Bože, řekl,&#160;– bože, podívej na tohle!</p>
			<p class="MLP-text para-style-override-4">–&#160;Bože, opakoval do třetice Vlk,&#160;– kde se to vylíhlo?</p>
			<p class="MLP-text para-style-override-4">Pak už neznali šifry ani plánkonspekty, necítili tvůrčí radost ani muka, neslyšeli křik racků ani vrchních, vnímali jen černé vlasy a&#160;především dřík, vyzývavý i&#160;přes potištěnou tkaninu. S&#160;úsměvem Mony Lisy, ale krokem hladové samice přecházelo ulici a&#160;blížilo se k&#160;nim samo jaro, strhávalo z&#160;nich krunýř intelektu a&#160;obnažovalo jejich čisté a&#160;radostné mužství, na které pro samé problémy dávno zapomněli. Celibát vykonal své.</p>
			<p class="MLP-text para-style-override-4">–&#160;Katyně! bezděky hlesl Vlk; poprvé za léta manželství zatoužil vzdát se jiné než vlastní ženě.</p>
			<p class="MLP-text para-style-override-4">–&#160;Sedmička! zasténal mimoděk Šimsa; poprvé po měsících práce zatoužil po všech černovláskách, které kdy objímal.</p>
			<p class="MLP-text para-style-override-4">–&#160;Cože?? zvolali oba unisono, když jim současně došla souvislost. Hleděli na sebe ostře a&#160;nepřítomně, vítězně i&#160;vyjeveně jako mužové, kteří právě objevili starý obraz či novou kometu a&#160;bojí se tomu uvěřit.</p>
			<p class="MLP-text para-style-override-4">–&#160;Ale to, zašeptal Šimsa a&#160;tentokrát měl on co dělat, aby ho nezradil mladistvě sebevědomý hlas,&#160;– to by pak byla jediná na světě.</p>
			<p class="MLP-text para-style-override-4">–&#160;No a&#160;proč, zeptal se Vlk slavnostně, jako by jí už odevzdával maturitní vysvědčení a&#160;výuční list, </p>
			<p class="MLP-text para-style-override-4">– ne??</p>
			<p class="MLP-text para-style-override-4">Vychýlil těžiště těla z&#160;váhy, dokročil na pravou nohu a&#160;byl konečně ve své </p>
			<p class="MLP-uroven3-nadpis para-style-override-1">18</p>
			<p class="MLP-text-bez1radku para-style-override-4">třídě. Cítil za sebou netrpělivý dech Šimsův, ale nechtěl porušit kouzlo okamžiku. Díval se na ně, zatímco oni stále hleděli na Lízinku, dojati, rozrušeni, nebo alespoň zmateni jako každý, kdo ji spatřil poprvé.</p>
			<p class="MLP-text para-style-override-4">František přímo fyzicky pocítil svou neforemnost a&#160;zastyděl se za vysazované džíny, jimiž se dosud chlubil. Dvojčatům náhle došlo, že dokonalá podobnost není přednost, ale hendikep, který každého z&#160;nich zbavuje osobitosti. Albert po dlouhé době poklesl pod tíhou hrbu: pochopil, že svaly si vynutí respekt, ale ne lásku. Šimon nebyl obdařen inteligencí ani citem, ale jeho animální instinkt mu napověděl, že pokud opravdu nepotkal anděla, je svědkem něčeho stejně mimořádného. A&#160;Richard si vzápětí, co zaregistroval svůj ruměnec, uvědomil, že se zamiloval.</p>
			<p class="MLP-text para-style-override-4">Pak Šimsa nabádavě zakašlal a&#160;všichni i&#160;s&#160;dívkou pohlédli ke dveřím. Spatřili majestátního profesora i&#160;šlachovitého docenta&#160;– oba zvolili pracovní karmínové sako, aby státní znak podtrhl závažnost aktu&#160;– a&#160;za nimi Karlíka v&#160;modrém plášti ŠKONTa, ne­soucího třídní knihu. Budoucí žáci zvědavě pozorovali budoucí učitele, které většinou viděli jen u&#160;přijímací zkoušky, a&#160;v&#160;očích, těch opatrných i&#160;těch důvěřivých, jim stály jasně čitelné otázky: Kdo jste? Jací budete? Co s&#160;námi provedete?</p>
			<p class="MLP-text para-style-override-4">Pedant a&#160;perfekcionista Vlkova formátu neponechal samozřejmě ani tento okamžik náhodě. Zahajovací projev si nejen napsal, ale naučil se jej nazpaměť, aby demonstroval, jaký význam se tu bude přikládat samostatnému a&#160;spontánnímu myšlení. Protože seznámení s&#160;plánem a&#160;šiframi, i&#160;volbu ročníkového vedoucího měl po něm provést Šimsa, mohl se soustředit na věci zásadní. Několika sugestivními větami, které hloubkou překonávaly obdobné pasáže de Maistrea, mínil narýsovat obecný portrét muže („z&#160;jehož žebra“, říkalo se v&#160;textu vtipně a&#160;mělo být proneseno k&#160;Lízince, „byla teprve dnes stvořena žena“), který vchází do dějin lidstva z&#160;temné prehistorie, aby zde jako tam bez ohledu na své často ponižující postavení byl skutečným vládcem (v textu skvěle poukázáno na etymologickou příbuznost slov ‚exekuce‘ a&#160;‚exekutiva‘) nad lidskými životy, jsa jediný, kdo je smí zákonně odnímat. (V&#160;textu krásná pasáž o&#160;panovnících, neprávem nazývaných katy, zatímco jejich katům nikdy nepřiznán predikát panovníků.) Pak hodlal přejít k&#160;oboru samotnému. Aby dokázal, že je víc uměním než řemeslem a&#160;že s&#160;fantazií provedený úkon dojde ocenění samotného zákazníka, zařadil fascinující líčení z&#160;memoárů rodiny Sansonů, týkající se Françoise Roberta Damiense, dělaného 28.&#160;března 1757 na náměstí Grève pro pokus zavraždit krále Ludvíka&#160;XV.:</p>
			<p class="MLP-text para-style-override-4">„Paže byla pevně přivázána k&#160;tyči, takže dlaň přečnívala přes kládu. Gabriel Sanson přistrčil pánev, na níž hořela síra, smíšená se žhavým uhlím. Když Damiens ucítil modravý plamen, který sžíral maso, vyrazil strašlivý výkřik a&#160;svíjel se ve svých poutech. Když přešel první nával bolesti, pozvedl hlavu a&#160;díval se, jak mu hoří ruka. Utrpení dával najevo už jen hlasitým skřípáním zubů. Tato první část popravy trvala tři minuty. Poté pacholek André Legris začal trhat kleštěmi odsouzencovy paže, prsa a&#160;stehna. Každým stiskem urvala ta strašná železná čelist kus masa a&#160;Legris lil do otevřené rány střídavě vřící olej, hořící smůlu, rozpuštěnou síru a&#160;olovo. Byl to výjev, který jazyk nedovede popsat, který rozum stěží chápe, cosi, co nemá sobě rovného, leda snad v&#160;pekle. Damiens s&#160;neobyčejně vytřeštěnýma očima, zježenými vlasy a&#160;zkřivenými rty pobízel své mučitele, vzdoroval jejich trýznění a&#160;dožadoval se nových a&#160;strašlivých muk. Když se jeho maso škvařilo při styku s&#160;hořícími tekutinami, mísil se s&#160;tím odporným syčením jeho hlas, a&#160;ten hlas, v&#160;němž už nebylo nic lidského, řval: ‚Ještě! Ještě! Ještě!‘ A&#160;to byl stále jen úvod k&#160;popravě. Sejmuli Damiense z&#160;klády a&#160;položili ho na trámoví, které mělo podobu kříže svatého Ondřeje. Potom připevnili ke každému jeho údu koňské postraňky. Každého koně držel jeden pomocník za uzdu a&#160;druhý dlel za koněm s&#160;bičem v&#160;ruce. Karel Jindřich Sanson stál na popravišti a&#160;řídil své lidi. Na jeho znamení vyrazilo čtyřspřeží vpřed. Byla to strašlivá síla, neboť jeden z&#160;koní upadl. Nicméně svaly a&#160;nervy lidského těla tomuto otřesu odolaly. Třikrát zabrali koně, pobízení křikem a&#160;bičem, a&#160;třikrát je odpor strhl zpátky. Bylo jen vidět, jak se odsouzencovy paže a&#160;nohy nesmírně natáhly. Ale on stále žil a&#160;bylo slyšet jeho oddechování, tak pronikavé jako supění kovářského měchu. Popravčí mistři byli upřímně zdrceni. Farář od Svatého Pavla omdlel. Soudní písař si zakryl talárem oči a&#160;dav se chvěl nespokojeným mručením, které bývá předzvěstí bouře. Tu lékař, pan Boyer, přiběhl na radnici a&#160;oznámil soudcům, že nedojde k&#160;rozčtvrcení, jestliže se koním nepomůže naseknutím Damiensových šlach. Obdržel svolení. Nebyl po ruce nůž. André Legris užil sekyry. Koně se divoce rozběhli. Odtrhla se jedna noha, potom druhá, potom jedna paže. Damiens ještě dýchal. Konečně, když koně táhli za druhou paži, pozvedl víčka, jeho oči se obrátily k&#160;nebi a&#160;bezvládný trup umíral.“</p>
			<p class="MLP-text para-style-override-4">V&#160;komentáři Vlk žáky vyzýval, aby si všimli náročnosti i&#160;pracnosti popsaného úkonu a&#160;nezanedbávali fyzickou kondici v&#160;představě, že dnešní úkony jsou plně zmechanizovány. Společnost, říkal, nešetří sice prostředky, aby i&#160;úkonáři mohli užívat plodů techniky, ale sebekvalitnější provaz i&#160;sebelíp tvarovaný ‚věšák‘ málo mění na tom, že se zákazníkovi zpravidla nechce. (V&#160;textu lapidárně: „Kat vítězí, ale dá to fušku!“) Odtud už mířil Vlk konkrétně k&#160;postavení i&#160;úkolům úkonářů ve světě vůbec a&#160;v&#160;naší společnosti zvlášť. Uváděl, že stát na ně pamatuje jak v&#160;produktivním věku (utajení, prémie&#160;– takzvané ‚krčné‘, rekreace, úrazové pojištění), tak ve stáří (úřední změna jména a&#160;zvláštní důchod, vypočítaný z&#160;krčného). V&#160;závěru chtěl Vlk apelovat, aby si jeho první žáci uvědomili, že složením Mydlářovy přísahy (obdoba Hippokratovy), kterou se zavážou, že udělají každého dodaného zákazníka bez rozdílu pleti, jazyka, víry, přesvědčení i&#160;postavení, se stanou strážci nejlepších tradic oboru a&#160;budou jej sami rozvíjet i&#160;obohacovat tvůrčími podněty. Výzvou, aby nikdy nezapomněli, že jsou úkonáři nového typu, kteří mají dát světlou perspektivu celému dosud rozdělenému světu, text končil.</p>
			<p class="MLP-text para-style-override-4">Byla to moudrá, chytrá, pronikavá, působivá řeč. A&#160;přesto nebyla pronesena.</p>
			<p class="MLP-text para-style-override-4">Stál proti nim neschopen slova, jakoby náhle zachvácen úna­vou celé nekonečné cesty, která začala, ano, sám sobě to poctivě přiznával, pod tou dávnou lucernou se škvířícím se tělem, a&#160;vzá­pětí byl&#160;– on, který nepocítil vzrušení, když lámal vaz plačícím krasavicím&#160;– zaplaven dojetím, že je poprvé vidí pohromadě, už ne sedm neznámých a&#160;nevýznamných tvorů s&#160;různě banálními osudy, teď už <span class="MLP-znak-tucna-kurziva-11b">svou školu</span>, čin, který ho konečně přežije, když svědkům ostatních&#160;– jak nevděčný rub povolání!&#160;– zatrhla tipec jeho vlastní ruka, a&#160;tu Vlk, nevšímaje si Šimsova úžasu, jim pokynul, aby usedli na svá místa.</p>
			<p class="MLP-text para-style-override-4">–&#160;Tak, řekl nezvykle přátelsky, skoro něžně, dávaje Šimsovi pokyn, aby přistoupil rovnou k&#160;organizačním věcem,&#160;– tak, </p>
			<p class="MLP-text para-style-override-4">opakoval a&#160;zakašlal teď sám, aby zakryl přede všemi, že příčinou změny programu je jeho pohnutí,</p>
			<p class="MLP-text para-style-override-4">–&#160;děcka, jdeme </p>
			<p class="MLP-uroven3-nadpis para-style-override-1">19</p>
			<p class="MLP-text-bez1radku para-style-override-4">na to!</p>
		</div>
</body>
</html>